<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>यजुर्वेदे विश्वासटिप्पन्यः  | ०६-०२</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.105.0">
    
    
      <META NAME="ROBOTS" CONTENT="INDEX, FOLLOW">
    

    <link href="/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/" rel="alternate" type="application/rss+xml" title="यजुर्वेदे विश्वासटिप्पन्यः" />
    <link href="/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/" rel="feed" type="application/rss+xml" title="यजुर्वेदे विश्वासटिप्पन्यः" />

    <meta property="og:title" content="०६-०२" />
<meta property="og:description" content="बृहदारण्यकोपनिषत्
षष्ठोऽध्यायः
Part 2
[सुषुप्तौ बाह्यान्तरज्ञानराहित्यम्]
तद्वा अस्यैत&rsquo;दतिच्छन्दा&rsquo; अपहतपाप्माभयँ रूपम् । तद्यथा प्रियया स्रिया
सम्परिष्वक्तो न बाह्यं किञ्चन वेद; नान्तरम् - एवमेवायं पुरुषः प्राज्ञेनात्मना
सम्परिष्वक्तो न बाह्यं किञ्चन वेद नान्तरम् । तद्वा अस्येतदाप्तकाममात्मकाममकामँ
रूपँ शोकान्तरम् ॥ २१ ॥
प्र.-तद्वा&hellip;.. अभयं रूपम् तदेतत् - स्थानमेवास्य अतिच्छन्दाः - छन्द शब्द
इच्छावाची । अतिच्छन्दा इति छान्दसम् । अतिच्छन्दं - अभिलाषातिगम् अपहतपाप्मा-
पापप्रतिभटं अभयं प्रियं प्राप्यं रूपं - &lsquo;परमात्मा&rsquo; इत्यर्थः । ततः किमित्यत आह - तद्यथा" />
<meta property="og:type" content="article" />
<meta property="og:url" content="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/" /><meta property="article:section" content="vAjasaneyam" />



<meta itemprop="name" content="०६-०२">
<meta itemprop="description" content="बृहदारण्यकोपनिषत्
षष्ठोऽध्यायः
Part 2
[सुषुप्तौ बाह्यान्तरज्ञानराहित्यम्]
तद्वा अस्यैत&rsquo;दतिच्छन्दा&rsquo; अपहतपाप्माभयँ रूपम् । तद्यथा प्रियया स्रिया
सम्परिष्वक्तो न बाह्यं किञ्चन वेद; नान्तरम् - एवमेवायं पुरुषः प्राज्ञेनात्मना
सम्परिष्वक्तो न बाह्यं किञ्चन वेद नान्तरम् । तद्वा अस्येतदाप्तकाममात्मकाममकामँ
रूपँ शोकान्तरम् ॥ २१ ॥
प्र.-तद्वा&hellip;.. अभयं रूपम् तदेतत् - स्थानमेवास्य अतिच्छन्दाः - छन्द शब्द
इच्छावाची । अतिच्छन्दा इति छान्दसम् । अतिच्छन्दं - अभिलाषातिगम् अपहतपाप्मा-
पापप्रतिभटं अभयं प्रियं प्राप्यं रूपं - &lsquo;परमात्मा&rsquo; इत्यर्थः । ततः किमित्यत आह - तद्यथा">

<meta itemprop="wordCount" content="6025">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="०६-०२"/>
<meta name="twitter:description" content="बृहदारण्यकोपनिषत्
षष्ठोऽध्यायः
Part 2
[सुषुप्तौ बाह्यान्तरज्ञानराहित्यम्]
तद्वा अस्यैत&rsquo;दतिच्छन्दा&rsquo; अपहतपाप्माभयँ रूपम् । तद्यथा प्रियया स्रिया
सम्परिष्वक्तो न बाह्यं किञ्चन वेद; नान्तरम् - एवमेवायं पुरुषः प्राज्ञेनात्मना
सम्परिष्वक्तो न बाह्यं किञ्चन वेद नान्तरम् । तद्वा अस्येतदाप्तकाममात्मकाममकामँ
रूपँ शोकान्तरम् ॥ २१ ॥
प्र.-तद्वा&hellip;.. अभयं रूपम् तदेतत् - स्थानमेवास्य अतिच्छन्दाः - छन्द शब्द
इच्छावाची । अतिच्छन्दा इति छान्दसम् । अतिच्छन्दं - अभिलाषातिगम् अपहतपाप्मा-
पापप्रतिभटं अभयं प्रियं प्राप्यं रूपं - &lsquo;परमात्मा&rsquo; इत्यर्थः । ततः किमित्यत आह - तद्यथा"/>

      
    

    <script type="text/javascript">
    
    let baseURL = "https:\/\/vishvAsa.github.io\/vedAH_yajuH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/vedAH_yajuH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/vedAH_yajuH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/vedAH_yajuH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/vedAH_yajuH\/edit\/content\/\u0022,\u0022mainSections\u0022:[\u0022taittiriyam\u0022],\u0022mainsections\u0022:[\u0022taittiriyam\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/vedAH_yajuH\/vAjasaneyam\/mAdhyandinam\/shatapatha-brAhmaNam\/bRhadAraNyakopaniShat\/rangarAmAnujaH\/06-02\/".replace(basePath, "/");
  pageVars.pageParams = {};
  pageVars.pageSource = "vAjasaneyam\/mAdhyandinam\/shatapatha-brAhmaNam\/bRhadAraNyakopaniShat\/rangarAmAnujaH\/06-02.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/vedAH_yajuH/webpack_dist/uiLib-bundle.js"></script>




    <link rel="stylesheet" href="/vedAH_yajuH/css/fonts.css">
<link rel="stylesheet" href="/vedAH_yajuH/css/@fortawesome/fontawesome-free/css/solid.min.css">

<link rel="stylesheet" href="/vedAH_yajuH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/" />
<link rel="alternate" hreflang="sa-Deva" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">यजुर्वेदे विश्वासटिप्पन्यः <br/> ०६-०२</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select id="transliterationDropdown" size="1" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <a class="btn btn-secondary" onclick="module_uiLib.changeTextSize(2)">A+</a>  
          <a class="btn btn-secondary" onclick="module_uiLib.changeTextSize(-2)">A-</a>
          🗨:
          <select id="commentStyleDropdown" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandAll': 'true'})">↕️️</a></div>
          <div><a id="printButton" class="btn btn-secondary" onclick="module_uiLib.default.query.setParamsAndGo({'printLayout': 'on'})">🖨️️</a></div>
        </div>
        <div class="row col  d-flex justify-content-center">
          <div><a id="speakerButton" class="btn btn-secondary" onclick="module_uiLib.default.content.handleSpeakToggle()">🎧️</a></div>
          <button id="speakerPauseButton" class="btn btn-secondary">⏸</button>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
      <div id="audioOptionsDiv" class="row justify-content-center" hidden>
        <select id="voices" class="form-select bg-secondary text-light"></select>
        <div>
          <p class="lead">Vol</p>
          <input type="range" min="0" max="1" value="1" step="0.1" id="volume" />
          <span id="volume-label" class="ms-2">1</span>
        </div>
        <div class="mx-5">
          <p class="lead">Rate</p>
          <input type="range" min="0.1" max="10" value="1" id="rate" step="0.1" />
          <span id="rate-label" class="ms-2">1</span>
        </div>
        <div>
          <p class="lead">Pitch</p>
          <input type="range" min="0" max="2" value="1" step="0.1" id="pitch" />
          <span id="pitch-label" class="ms-2">1</span>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="०६-०२">०६-०२</h1>
    
    <a id="editLink" class="btn btn-primary noPrint"  href="https://github.com/vishvAsa/vedAH_yajuH/edit/content/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p><strong>बृहदारण्यकोपनिषत्</strong></p>
<hr>
<p><strong>षष्ठोऽध्यायः</strong></p>
<p><strong>Part 2</strong></p>
<p><strong>[सुषुप्तौ</strong> <strong>बाह्यान्तरज्ञानराहित्यम्]</strong></p>
<hr>
<p><strong>तद्वा</strong> <strong>अस्यैत&rsquo;दतिच्छन्दा&rsquo;</strong> <strong>अपहतपाप्माभयँ</strong> <strong>रूपम्</strong> <strong>।</strong> <strong>तद्यथा</strong> <strong>प्रियया</strong> <strong>स्रिया</strong></p>
<p><strong>सम्परिष्वक्तो</strong> <strong>न</strong> <strong>बाह्यं</strong> <strong>किञ्चन</strong> <strong>वेद;</strong> <strong>नान्तरम्</strong> <strong>-</strong> <strong>एवमेवायं</strong> <strong>पुरुषः</strong> <strong>प्राज्ञेनात्मना</strong></p>
<p><strong>सम्परिष्वक्तो</strong> <strong>न</strong> <strong>बाह्यं</strong> <strong>किञ्चन</strong> <strong>वेद</strong> <strong>नान्तरम्</strong> <strong>।</strong> <strong>तद्वा</strong> <strong>अस्येतदाप्तकाममात्मकाममकामँ</strong></p>
<p><strong>रूपँ</strong> <strong>शोकान्तरम्</strong> <strong>॥</strong> <strong>२१</strong> <strong>॥</strong></p>
<p><strong>प्र.-तद्वा&hellip;..</strong> <strong>अभयं</strong> <strong>रूपम्</strong> तदेतत् - स्थानमेवास्य <strong>अतिच्छन्दाः</strong> - छन्द शब्द</p>
<p>इच्छावाची । अतिच्छन्दा इति छान्दसम् । अतिच्छन्दं - अभिलाषातिगम् <strong>अपहतपाप्मा-</strong></p>
<p>पापप्रतिभटं अभयं प्रियं प्राप्यं रूपं - &lsquo;परमात्मा&rsquo; इत्यर्थः । ततः किमित्यत आह - <strong>तद्यथा</strong></p>
<p><strong>प्रियया</strong> इत्यादि । <strong>यथा</strong> - प्रियतमया <strong>स्रिया</strong> सम्परिष्वक्तस्य पुरुषस्य आन्तरदुःखादिपदार्थज्ञानं</p>
<p>वा ब्राह्यपदार्थज्ञानं वा नास्ति, एवं परमप्रियेण <strong>प्राज्ञेनात्मना</strong> - &lsquo;सर्वज्ञेन परमात्मना&rsquo;</p>
<p>सम्परिष्वक्तस्यास्यपुरुषस्य जीवस्य बाह्याभ्यन्तरस्वेतरसर्ववस्तुज्ञानाभाव उपपद्यते इत्यर्थः ।</p>
<p>अत्र च सम्परिष्वङ्गो नाम तत्र लय एव । स्वाप्यय सूत्रे, <em>स्वमपीतो</em> <em>भवति</em> इति</p>
<p>वाक्यसमानार्थकतया भगवता भाष्यकृतैतद्वाक्यस्योदाहृतत्वात् । अथवा जाग्रत्स्वप्न-</p>
<p>भोगप्रदकर्मसम्बन्धविरोधी परिष्वङ्गः सम्बन्धविशेषः सुषुप्तिमात्रकाल&rsquo;वर्तीति&rsquo; द्रष्टव्यम् ।</p>
<p><strong>तद्वा&hellip;&hellip;</strong> <strong>शोकान्तरम्</strong> <strong>।</strong> <strong>तदेव</strong> - जीवसुषुप्तिस्थानभूतं प्राज्ञात्मलक्षणं स्वरूपम् <strong>आप्त</strong>-</p>
<p><strong>कामम्</strong> - अवाप्तसमस्तकामम् <strong>आत्मकामम्</strong> <strong>-</strong> आत्मानन्दतृप्तम् <strong>अकामम्</strong> - आत्म</p>
<p>व्यतिरिक्तकामनाशून्यम् <strong>शोकान्तरं</strong> - शोकबाह्यम् - अन्तरशब्दो बहिर्योगवचनः शोकमन्तरा</p>
<p>वर्तमानम् - शोकशून्यं प्राप्यं रूपमित्यर्थः ॥ २१ ॥</p>
<hr>
<p><strong>[पुण्यपापसम्बन्धरहितम्</strong> <strong>सुषुप्तरूपम्]</strong></p>
<hr>
<p><strong>अत्र</strong> <strong>पिताऽपिता</strong> <strong>भवति,</strong> <strong>माताऽमाता,</strong> <strong>लोका</strong> <strong>अलोकाः,</strong> <strong>देवा</strong> <strong>अदेवाः,</strong></p>
<p><strong>वेदा</strong> <strong>अवेदाः</strong> <strong>।</strong> <strong>अत्र</strong> <strong>स्तेनोऽस्तेनो</strong> <strong>भवति,</strong> <strong>भ्रूणहाऽभ्रूणहा,</strong> <strong>चाण्डालोऽचाण्डालाः,</strong></p>
<p><strong>पौल्कसोऽपौल्कसः,</strong> <strong>श्रमणोऽश्रमणः,</strong> <strong>तापसोऽतापसः</strong> <strong>।</strong> <strong>अनन्वागतं</strong> <strong>पुण्येन</strong></p>
<p><strong>अनन्वागतं</strong> <strong>पापेन</strong> <strong>।</strong> <strong>तीर्णो</strong> <strong>हि</strong> <strong>तदा</strong> <strong>सर्वाञ्छोकान्</strong> <strong>हृदयस्य</strong> <strong>भवति</strong> <strong>॥</strong> <strong>२२</strong> <strong>॥</strong></p>
<p><strong>प्र.-</strong> <strong>अत्र</strong> <strong>&lsquo;पिताऽपिता&rsquo;</strong> <strong>भवति</strong> <strong>माताऽमाता</strong> <strong>।</strong> <strong>अत्र</strong> - परमात्मनि सुषुप्तिस्थाने</p>
<p>लीनस्य जीवस्य पित्रादयो न सन्ति । तद्रूपस्य शरीरसम्बन्धघटककर्मसम्बन्धशून्यतया</p>
<p>अशरीरस्य जनकाभावेन पित्रादेरभावात् इति भावः । <strong>लोका</strong> <strong>अलोकाः</strong> । तस्याश्रय-</p>
<p>शून्यत्वादिति भावः । <strong>देवा</strong> <strong>अदेवा:</strong> - अनुग्राहकशून्यात्वादिति भावः । <strong>वेदा</strong> <strong>अवेदाः</strong> -</p>
<p>&lsquo;अननुशासनीयस्वरूपत्वात्&rsquo; इति भावः । <strong>अत्र</strong> <strong>स्तेनोऽस्तेनो</strong> <strong>भवति</strong> <strong>भ्रूणहा</strong> <strong>अभ्रूणहा</strong> <strong>।</strong></p>
<p>परिशुद्धात्मस्वरूपे स्तैन्यादिकर्तृत्वाद्यसंभवात् इति भावः । <strong>चाण्डालोऽचाण्डालः.</strong>&hellip;..</p>
<ul>
<li><strong>-</strong> <strong>अतापसः</strong> । चण्डालपुल्कसश्रमणतापसादिदेहसम्बन्धाभावादेव इति भावः । अत्र
हेतुमाह -</li>
</ul>
<p><strong>अनन्वागतं</strong> <strong>पुण्येनानन्वागतं</strong> <strong>पापेन</strong> । शरीरसम्बन्धघटकपुण्यपाप &lsquo;संस्पर्शाभावादिति&rsquo;</p>
<p>भावः । ननु चरमदेहवियोगानन्तरभावित्वात् सर्वकर्मप्रहाणस्य कथं सुषुप्तौ कर्मसम्बन्धाभाव</p>
<p>इत्याशक्य आह - <strong>तीर्णो</strong> <strong>हि&hellip;&hellip;</strong> <strong>भवति</strong> । सुषुप्तः पुरुषो हि यस्मात् <strong>हृदयस्य</strong></p>
<p><strong>सर्वान्</strong> <strong>शोकान्</strong> <strong>तीर्णो</strong> <strong>भवति</strong>, ततो मनस्तापरूपफलाभावात् विद्यमानानामपि कर्मणां</p>
<p>फलप्रदानाभिमुख्याभावात् कर्मणामसम्बन्धप्रायत्वात् &lsquo;तत्कृतशरीरसम्बन्धाभावेन तदनुबन्धि-</p>
<p>मातापित्रादयोऽपि न संबध्यन्ते । अतो न सन्तीत्यर्थः ॥ २२ ॥</p>
<p><strong>[ज्ञानस्य</strong> <strong>विपरिलोपाभावः</strong> <strong>(नाशाभाव:)]</strong></p>
<hr>
<p><strong>यद्</strong> <strong>द्वैतन्न</strong> <strong>पश्यति,</strong> <strong>पश्यन्वै</strong> <strong>तन्न</strong> <strong>पश्यति</strong> <strong>।</strong> <strong>न</strong> <strong>हि</strong> <strong>द्रष्टुः</strong> <strong>दृष्टेविपरिलोपो</strong> <strong>विद्यते</strong> <strong>।</strong></p>
<p><strong>&lsquo;अवनाशित्वात्&rsquo;</strong> <strong>।</strong> <strong>न</strong> <strong>तु</strong> <strong>तत्</strong> <strong>द्वितीयमस्ति</strong> <strong>ततोऽन्यद्विभक्तं,</strong> <strong>यत्</strong> <strong>पश्येत्</strong> <strong>॥</strong> <strong>२३</strong> <strong>॥</strong></p>
<p><strong>प्र-</strong> <em>योऽयं</em> <em>विज्ञानमयः</em> इत्युक्त ज्ञातृस्वरूपस्य सुषुप्तस्य आत्मनः &lsquo;बाह्यान्तर-</p>
<p>ज्ञानाभावः किन्निबन्धन इत्याशङ्क्याह - <strong>यद्</strong> <strong>द्वैतं</strong> <strong>न</strong> <strong>पश्यति</strong> <strong>पश्यन्</strong> <strong>वै</strong> <strong>तन्न</strong> <strong>पश्यति</strong> <strong>।</strong></p>
<p><strong>द्वैतं</strong> <strong>-</strong> बाह्यमान्तरं वा स्वातिरिक्तं वस्तु सुषुप्तो जीवो न पश्यतीति यत् तत् <em>पश्यन्</em> <em>वै</em> <em>न</em></p>
<p><em>पश्यति!</em> <strong>वै</strong> शब्द एवार्थः । <strong>पश्यतः</strong> दर्शनयोग्यज्ञानवत एव बाह्यान्तरादर्शनमित्यर्थः ।</p>
<p>ननु अपश्यतः कथं पश्यत्त्वमित्यत्राह - <strong>न</strong> <strong>हि&hellip;&hellip;</strong> <strong>अविनाशित्वात्</strong> । ज्ञातुः धर्मभूतज्ञानस्य</p>
<p>नित्यत्वात् विनाशो नास्तीत्यर्थः । तर्हि सुषुप्तौ कथमदर्शनमिति; तत्राह <strong>न</strong> <strong>तु&hellip;&hellip;</strong> <strong>यत्</strong></p>
<p><strong>पश्येत्</strong> । अयमर्थः ज्ञानस्वरूपाभावनिबन्धनो बाह्याभ्यन्तरद्वितीयज्ञानाभावो न भवति ।</p>
<p>अपि तु ततो विभक्तस्य प्राज्ञात्मनः &lsquo;पृथक्सिद्धस्य&rsquo; अन्यस्य बाह्याभ्यन्तररूप</p>
<p>द्वितीयवस्तुनोऽभावादेवानुकूलप्रतिकूलपदार्थदर्शनमिति । न च पृथक्सिद्धपदार्थाभावस्य</p>
<p>जाग्रत्स्वप्नयोरपि समत्वात् तत्रेव सुषुप्तावपि अविद्यमान पृथक्सिद्धपदार्थानुभवः अस्त्विति</p>
<p>शङ्क्यम् - तत्र कर्मरूपदोषवशात् पृथक्सिद्धपदार्थोपलम्भसम्भवात् , सुषुप्तौ कर्मरूप-</p>
<p>दोषस्य अकार्यकरत्वेनासम्बन्धप्रायत्वस्योपपादितत्त्वाच्च । न च तर्ह्यपृथक्सिद्धतया</p>
<p>ब्रह्मात्मकत्वेनैव सुषुप्तौ विषयाणामुपलम्भो अस्त्विति शक्यम् - <em>सर्वाः</em> <em>प्रजा</em> <em>अहरहर्गच्छन्त्यः</em></p>
<p><em>एतं</em> <em>ब्रह्मलोकं</em> <em>न</em> <em>विन्दन्त्यनृतेन</em> <em>हि</em> <em>प्रत्यूढाः</em> (छां.उ.८-३-२) इति छान्दोग्योक्तरीत्या</p>
<p>अनृतशब्दितकर्मविशेषेण जीवधर्मभूतज्ञानस्य तिरोहिततया ब्रह्मण उपलम्भासम्भवेन</p>
<p>ब्रह्मात्मकतयाऽप्युपलम्भासम्भवात् । ब्रह्मात्मकत्वाब्रह्मात्मकत्वोभयबहिर्भूतपदार्थे</p>
<p>प्रत्यक्षाभावादिति भावः । अत्र न तु तद् द्वितीयमिति तु शब्देन धर्मभूतज्ञानप्रसरद्वारभूत-</p>
<p>मनःपर्यन्तसर्वेन्द्रियोपसंहारात् ज्ञानस्य विषयसम्बन्धाभावात् न सुषुप्तौ बाह्याभ्यन्तर-</p>
<p>विषयज्ञानमित्यपि हेत्वन्तरमभिप्रेतं द्रष्टव्यम् ॥ २३ ॥</p>
<p><strong>यत्</strong> <strong>द्वैतं</strong> <strong>न</strong> <strong>जिघ्रति,</strong> <strong>जिघ्रन्वै</strong> <strong>तन्न</strong> <strong>जिघ्रति</strong> <strong>।</strong> <strong>न</strong> <strong>हि</strong> <strong>घ्रातुर्घ्रातेर्विपरिलोपो</strong> <strong>विद्यते</strong></p>
<p><strong>अविनाशित्वात्</strong> <strong>।</strong> <strong>न</strong> <strong>तु</strong> <strong>तत्</strong> <strong>द्वितीयमस्ति</strong> <strong>ततोऽन्यद्विभक्तं,</strong> <strong>यज्जिघ्रेत्</strong> <strong>॥</strong> <strong>२४</strong> <strong>॥</strong></p>
<p><strong>यत्</strong> <strong>द्वैतं</strong> <strong>न</strong> <strong>रसयते,</strong> <strong>रसयन्</strong> <strong>वै</strong> <strong>तन्न</strong> <strong>रसयते</strong> <strong>।</strong> <strong>न</strong> <strong>हि</strong> <strong>&lsquo;रसयितृ&rsquo;रसयतेविपरिलोपो</strong></p>
<p><strong>विद्यते</strong> <strong>अविनाशित्वात्</strong> <strong>।</strong> <strong>न</strong> <strong>तु</strong> <strong>तत्</strong> <strong>द्वितीयमस्ति</strong> <strong>ततोऽन्यद्विभक्तं,</strong> <strong>यद्रसयेत्</strong> <strong>॥</strong> <strong>२५</strong> <strong>॥</strong></p>
<p><strong>यत्</strong> <strong>द्वैतं</strong> <strong>न</strong> <strong>वदति,</strong> <strong>वदन्</strong> <strong>वै</strong> <strong>तन्न</strong> <strong>वदति</strong> <strong>।</strong> <strong>न</strong> <strong>हि</strong> <strong>वक्तुर्वक्तेर्विपरिलोपो</strong> <strong>विद्यते,</strong></p>
<p><strong>अविनाशित्त्वात्</strong> <strong>।</strong> <strong>न</strong> <strong>तु</strong> <strong>तत्</strong> <strong>द्वितीयमस्ति</strong> <strong>ततोऽन्यद्विभक्तं</strong> <strong>यद्वदेत्</strong> <strong>॥</strong> <strong>२६</strong> <strong>॥</strong></p>
<p><strong>यत्</strong> <strong>द्वैतं</strong> <strong>न</strong> <strong>शृणोति,</strong> <strong>शृण्वन्</strong> <strong>वै</strong> <strong>तन्न</strong> <strong>शृणोति</strong> <strong>।</strong> <strong>श्रोतुः</strong> <strong>न</strong> <strong>हि</strong> <strong>श्रुतेर्विपरिलोपो</strong></p>
<p><strong>विद्यते</strong> <strong>अविनाशित्वात्</strong> <strong>।</strong> <strong>न</strong> <strong>तु</strong> <strong>तत्</strong> <strong>द्वितीयमस्ति</strong> <strong>ततोऽन्यद्विभक्तं,</strong> <strong>यच्छृणुयात्</strong> <strong>॥</strong> <strong>२७</strong> <strong>॥</strong></p>
<p><strong>यत्</strong> <strong>द्वैतं</strong> <strong>न</strong> <strong>मनुते;</strong> <strong>मन्वानो</strong> <strong>वै</strong> <strong>तन्न</strong> <strong>मनुते</strong> <strong>।</strong> <strong>न</strong> <strong>हि</strong> <strong>मन्तुर्मतेर्विपरिलोपो</strong> <strong>विद्यते</strong></p>
<p><strong>अविनाशित्वात्</strong> <strong>।</strong> <strong>न</strong> <strong>तु</strong> <strong>तत्</strong> <strong>द्वितीयमस्ति</strong> <strong>।</strong> <strong>ततोऽन्यद्विभक्तं</strong> <strong>यन्मन्वीत</strong> <strong>॥</strong> <strong>२८</strong> <strong>॥</strong></p>
<p><strong>यत्</strong> <strong>द्वैतं</strong> <strong>न</strong> <strong>स्पृशति,</strong> <strong>स्पृशन्</strong> <strong>वै</strong> <strong>तन्न</strong> <strong>स्पृशति</strong> <strong>।</strong> <strong>न</strong> <strong>हि</strong> <strong>स्प्रष्टुः</strong> <strong>स्पृष्टेर्विपरिलोपो</strong></p>
<p><strong>विद्यते</strong> <strong>अविनाशित्वात्</strong> <strong>।</strong> <strong>न</strong> <strong>तु</strong> <strong>तत्</strong> <strong>द्वितीयमस्ति</strong> <strong>ततोऽन्यद्विभक्तं</strong> <strong>यत्</strong> <strong>स्पृशेत्</strong> <strong>॥</strong> <strong>२९</strong> <strong>॥</strong></p>
<p><strong>यत्</strong> <strong>द्वैतं</strong> <strong>न</strong> <strong>विजानाति,</strong> <strong>विजानन्</strong> <strong>वै</strong> <strong>तन्न</strong> <strong>विजानाति</strong> <strong>न</strong> <strong>हि</strong> <strong>विज्ञातुर्विज्ञातेर्विपरिलोपो</strong> <strong>विद्यते</strong> <strong>अविनाशित्वात्</strong> <strong>।</strong> <strong>न</strong> <strong>तु</strong> <strong>तत्</strong> <strong>द्वितीयमस्ति</strong> <strong>ततोऽन्यद्विभक्तं,</strong> <strong>यद्विजानीयात्</strong> <strong>॥</strong> <strong>३०</strong> <strong>॥</strong></p>
<p><strong>प्र-</strong> <strong>यत्</strong> <strong>द्वैतं</strong> <strong>न</strong> <strong>जिघ्रति</strong> इत्यादि। <strong>द्वैतं</strong> -बाह्यमान्तरं वा आत्मनो भिन्नं वस्तु</p>
<p>सौषु्प्तो जिव: न जिघ्रातो यत्।<strong>जिघ्रन्वै</strong> <strong>तन्न</strong> <strong>जिघ्रति</strong> इति। <strong>धातु</strong>: -आघ्रणं कुर्वत:</p>
<p><strong>घ्राते</strong>: अघ्राणस्य <strong>अविनाशित्वात्</strong> -नित्यत्वात् । <strong>विपरिलोपे</strong>-नाश: नास्तीत्यर्थ:।</p>
<p>तथा चेत् सुषुप्तौ कथमाघ्रणनम् इत्यशङ्ख्य <strong>न</strong> <strong>तु</strong> <strong>इत्याह।ततोऽन्यत्</strong> -प्राज्ञात्मनस्त्वितरत्।</p>
<p><strong>विभक्तं</strong> <strong>-विनास्थितं</strong> <strong>यज्जिघ्रेत्</strong> <strong>तद्</strong> <strong>द्वितीयं</strong> -तादृशबाह्यान्तररूपं द्वितीयं वस्तु न</p>
<p>विद्यते इति भाव:॥</p>
<p><strong>यद्वैतं</strong> <strong>न</strong> <strong>रसयत</strong> इत्यादि। <strong>द्वैतं</strong> -बाह्यमाभ्यन्तरं वा स्वव्यतिरिक्तं वस्तु सुषुप्तो</p>
<p>जीव: <strong>न</strong> <strong>रसयते</strong> इति यत्।<strong>रसयन्</strong> <strong>वै</strong> <strong>तन्न</strong> <strong>रसयते।रसयितु:</strong> -आस्वादयत: <strong>रसयते</strong>;-</p>
<p>आस्वादनस्य नित्यत्वात् ।नाशो नास्तीति भाव:।तर्हि सुषुप्तौ कथं रसयन् इत्याशङ्क्य</p>
<p>न तु <strong>इत्याह।ततोऽन्यद्विभक्तम्</strong> -प्राज्ञात्मनस्तु अन्यत् पृथगवस्थितं यद्रसयेत् <strong>न</strong> <strong>तु</strong></p>
<p><strong>तद्</strong> <strong>द्वितीयमस्ति</strong>-तादृग्बाह्याभ्यन्तररूपं द्वितीयं वस्तु नास्तीति भाव:॥</p>
<p><strong>यद्वैतं</strong> <strong>न</strong> <strong>वदति</strong> इत्यादि। <strong>द्वैतं</strong>-बाह्याभ्यन्तरं वा स्वातोभिन्नं वस्तु सौषुप्तिजीव: न</p>
<p>वादतीति यत्।<strong>वदन्</strong> <strong>वै</strong> <strong>तन्न</strong> <strong>वदति</strong>। वदनकर्मकारणत्वार्हज्ञानवत एव अवदनमिति</p>
<p>भाव:<strong>।वक्तु</strong>:-वदमानस्य <strong>वक्ते</strong>:-वदनस्य नित्यत्वात् विनाशो नास्तीत्यर्थ:।</p>
<p>ततोऽन्यद्विभक्तम् । प्राज्ञात्मनस्त्वन्यत् पृथग्भूतं यद्वदेत् <strong>न</strong> <strong>तु</strong> <strong>तद्वितीयं</strong> <strong>वस्तु</strong> वर्तत इत्यर्थ:॥</p>
<p><strong>द्वैतं</strong> <strong>न</strong> <strong>शृणोति</strong> इति। <strong>यत्</strong> <strong>शृण्वन्</strong> वै तन्न शृणोति आकर्णयन्नेव नाकर्णयति।</p>
<p><strong>श्रोतुर्श्रुते:</strong>-आकर्णयतु: आकर्णनस्य अविनाशित्वात् <strong>विपरिलोपो</strong> <strong>न</strong> <strong>हि</strong> <strong>विद्यते</strong>-</p>
<p>नित्यत्वात् नाशो नास्ति। ततोऽन्यद्विभक्तं <strong>यच्छृणुयात्</strong> <strong>द्वितीयं</strong> <strong>तु</strong> <strong>नास्ति।</strong></p>
<p>प्राज्ञात्मनस्त्वितरद्विनाभूतं यदाकर्णयेत तादृशद्वितीयं वस्तु नेति भाव:॥</p>
<p><strong>द्वैतं</strong> <strong>न</strong> <strong>मनुते</strong> इति। <strong>यत्</strong> <strong>मन्वानो</strong> <strong>वै</strong> <strong>तन्न</strong> <strong>मनुते</strong>-बुद्ध्यन्नेव तन्न बुद्ध्यति।</p>
<p><strong>मन्तुर्मतेरविनाशित्वात्</strong> <strong>विपरिलोपो</strong> <strong>न</strong> <strong>हि</strong> <strong>विद्यते</strong>। मननकर्तृर्मतेरनित्यत्वात् विनाशो</p>
<p>नास्तीत्यर्थ: । <strong>ततोऽन्यद्विभक्तम्,</strong> <strong>यन्मन्वीत</strong> <strong>तद्वितीयं</strong> <strong>तु</strong> <strong>नास्ति</strong>-प्राज्ञात्मन:</p>
<p>पृथग्भूतमन्यत् यद्बुद्ध्येत् तादृक् <strong>द्वितीयं</strong> <strong>वस्तु</strong> <strong>न</strong> <strong>विद्यते</strong> इति भाव:॥</p>
<p><strong>द्वैतं</strong> <strong>न</strong> <strong>स्पृशति</strong> इति । <strong>यत्</strong> <strong>स्पृशन्</strong> <strong>वै</strong> <strong>तन्न</strong> <strong>स्पृशति</strong>-स्प्रष्टुस्पृष्टे: अविनाशित्वात्</p>
<p><strong>विपरिलोपो</strong> <strong>न</strong> <strong>हि</strong> <strong>विद्यते</strong>। स्पर्शनं कर्तृस्पर्शनस्य नित्यत्वात् विनाशो नास्ति।</p>
<p>ततोऽन्तरद्विभक्तं यत्स्पृशेत् तद् द्वितीयं तु नास्ति। प्राज्ञात्मनस्तु इतरद्विनाभूतं यत्स्पर्शनं</p>
<p>कुर्यात् तादृशं <strong>द्वितीयं</strong> <strong>वस्तु</strong> <strong>न</strong> <strong>विद्यते</strong> <strong>इत्यर्थ:</strong>॥</p>
<p><strong>द्वेतं</strong> <strong>न</strong> <strong>विजानाति</strong> इति। <strong>यत्</strong> <strong>विजानन्</strong> <strong>वै</strong> <strong>तन्न</strong> <strong>विजानाति</strong>। अव बुद्ध्यन्नाव-</p>
<p>बुद्ध्यति । <strong>न</strong> <strong>हि</strong> <strong>विज्ञातुर्विज्ञातेर्विपरिलोपो</strong> <strong>विद्यते</strong>। बुद्धिवृत्तिमत: बुद्धिवृत्ते: नित्यत्वात्</p>
<p>विनाशो न हि वर्तत इत्यर्थ:।<strong>ततोऽन्यद्विभक्तं</strong> <strong>यद्विजानीयात्</strong> <strong>तद्</strong> <strong>द्वितीयं</strong> <strong>तु</strong> <strong>नास्ति</strong>।</p>
<p>प्राज्ञात्मनोे परं विनाभूतं यदवबुद्ध्येत् तादृशं वस्तु नास्तीति भाव:॥२४-३०॥</p>
<p><strong>वदन्</strong> <strong>वै</strong> <strong>तन्न</strong> <strong>वदति</strong> । वदनक्रियाहेतुतायोग्यज्ञानवत एवावदनम् इत्यर्थः । इदं</p>
<p>सर्वकर्मेन्द्रियव्यापारोपलक्षणम् । <strong>मनुते</strong> इति मनोवृत्तिकथनम् । <strong>विजानातीति</strong></p>
<p>बुद्धिवृत्तिकथनम् । अन्यत् सर्वं पूर्ववत् ॥ २४-३० ॥</p>
<p><strong>यत्र</strong> <strong>वा</strong> <strong>अन्यदिव</strong> <strong>स्यात्,</strong> <strong>तत्रान्योऽन्यत्</strong> <strong>पश्येत्,</strong> <strong>अन्योऽन्यज्जिघ्रेत्,</strong> <strong>अन्योऽन्य-</strong></p>
<p><strong>द्रसयेत्,</strong> <strong>अन्योऽन्यद्वदेत्,</strong> <strong>अन्योऽन्यच्छृणुयात्,</strong> <strong>अन्योऽन्यन्मन्वीत</strong> <strong>&lsquo;अन्योऽन्यत्</strong></p>
<p><strong>विजानीयात्</strong> <strong>॥</strong> <strong>३१</strong> <strong>॥</strong></p>
<p><strong>प्र.</strong> - अथ स्वप्नस्थानादौ नैवमित्याह <strong>यत्र</strong> <strong>वा&hellip;&hellip;</strong> <strong>विजानीयात्</strong> ।</p>
<p>अन्योऽन्यदित्यत्र अन्येनेति शेषः । तथा च यत्र स्थाने स्वप्नादौ स्थितस्याल्पमपि पृथक्सिद्धं</p>
<p>स्यात् इन्द्रियादिकञ्च करणं स्यात्, तदानीं किञ्चित् दृश्यादिकं केनचित् करणेन कश्चित्</p>
<p>पश्येदपि । इह तु पृथक्सिद्ध पदार्थाभावात् &rsquo; कर्मसम्बन्धोपरमेन करणभूतेन्द्रिय</p>
<p>सम्बन्धाभावाच्च नान्यवरतुदर्शन मिति भावः ॥ ११ ॥</p>
<hr>
<p><strong>सलिल</strong> <strong>एको</strong> <strong>द्रष्टाऽद्वैतो</strong> <strong>भवति</strong> <strong>।</strong> <strong>एष</strong> <strong>ब्रह्मलोकः</strong> <strong>सम्राडिति</strong> <strong>हैनमनुशशास</strong></p>
<p><strong>याज्ञवल्क्यः</strong> <strong>।</strong> <strong>एषाऽस्य</strong> <strong>परमागतिः</strong> <strong>एषाऽस्य</strong> <strong>परमा</strong> <strong>संपत्</strong> <strong>।</strong> <strong>एषोऽस्य</strong> <strong>परमो</strong> <strong>लोकः,</strong></p>
<p><strong>एषोऽस्य</strong> <strong>परम</strong> <strong>आनन्दः</strong> <strong>।</strong> <strong>एतस्यैवानन्दस्यान्यानि</strong> <strong>भूतानि</strong> <strong>मात्रामुपजीवन्ति</strong> <strong>॥</strong> <strong>३२</strong> <strong>॥</strong></p>
<p><strong>प्र. -</strong> <strong>सलिल</strong> <strong>एको&hellip;&hellip;</strong> <strong>ब्रह्मलोकः</strong> <strong>।</strong> यथा जलं जले प्रक्षिप्तमेकं भवति, एवं</p>
<p>&lsquo;सलिले सलिलवत्&rsquo; स्वच्छस्वभावे परमात्मनि लीनोऽयं <strong>द्रष्टा</strong> जीवः प्राज्ञात्मपरिष्वङ्गवशेन</p>
<p>एकीभूतस्सन् <strong>अद्वैतो</strong> <strong>भवति</strong> । देवादिलक्षणभेदकाकारशून्यो भवतीत्येष सुषुप्त्याधारा एव</p>
<p>छान्दोग्ये, <em>ब्रह्मलोकं</em> <em>न</em> <em>विन्दन्ति</em> (छां.उ.) इत्यत्र ब्रह्मलोकशब्दितः परमात्मा, <strong>हे</strong> <strong>सम्राडिति</strong></p>
<p><strong>याज्ञवल्क्य</strong>: जनकमनुशिष्टवान् इत्यर्थः । ननु कथं सुषुप्त्याधारस्य ब्रह्मलोकत्वम् । ब्रह्मलोको</p>
<p>हि परमगतित्वादिना श्रूयत इत्यत्राह - <strong>एषाऽस्य</strong> <strong>परमा</strong> <strong>गतिः</strong> । जीवस्यास्यार्चिरादिगत्या</p>
<p>प्राप्यतया श्रुता परमगतिरेषैव । <strong>एषाऽस्य</strong> <strong>परमा</strong> <strong>संपत्</strong> । तत्त्वज्ञानादिना प्राप्याऽपि सम्पदेषैव</p>
<p><strong>एषोऽस्य</strong> <strong>परमो</strong> <strong>लोकः</strong> <strong>।</strong> शाश्वतं भोगस्थानमप्येष एव । <strong>एषोऽस्य</strong> <strong>परम</strong> <strong>आनन्दः</strong> <strong>।</strong></p>
<p>निरतिशयानुकूलोऽप्यस्यायमेव इत्यर्थः । ननु स्वर्गादिषु भोगेषु अनुकूलेषु जाग्रत्सु</p>
<p>कथमेतस्य परमानन्दकत्वमित्यत्राह&rsquo; - <strong>एतस्यैवानन्दस्य&hellip;&hellip; &lsquo;मात्रां&rsquo;</strong> <strong>उपजीवन्ति</strong> <strong>।</strong></p>
<p><strong>अन्यानि</strong> <strong>भूतानि</strong> - ब्रह्मानुभवितुरन्ये स्वर्गादिवैषयिकसुखानुभवितारः सर्वेऽप्येतदानन्द-</p>
<p>सहस्रांशानुभवितार इत्यर्थः ॥ ३२ ॥</p>
<hr>
<p><strong>[सुषुप्तिस्थानस्य</strong> <strong>परमानन्दता]</strong></p>
<hr>
<p><strong>स</strong> <strong>यो</strong> <strong>मनुष्याणाँ</strong> <strong>राद्धः</strong> <strong>समृद्धो</strong> <strong>भवत्यन्येषामधिपतिः</strong> <strong>सर्वे&rsquo;मानुष्यैर्भोगै:</strong></p>
<p><strong>सम्पन्नतमः,</strong> <strong>स</strong> <strong>मनुष्याणां</strong> <strong>परमानन्दः</strong> <strong>।</strong> <strong>अथ</strong> <strong>ये</strong> <strong>शतं</strong> <strong>मनुष्याणामानन्दाः</strong> <strong>स</strong> <strong>एकः</strong></p>
<p><strong>पितॄणां</strong> <strong>जितलोकानामानन्दः</strong> <strong>।</strong> <strong>अथ</strong> <strong>ये</strong> <strong>शतं</strong> <strong>पितॄणां</strong> <strong>जितलोकानामानन्दाः,</strong> <strong>स</strong> <strong>एको</strong></p>
<p><strong>गन्धर्वलोक</strong> <strong>आनन्दः</strong> <strong>।</strong> <strong>अथ</strong> <strong>ये</strong> <strong>शतं</strong> <strong>गन्धर्वलोक</strong> <strong>आनन्दाः,</strong> <strong>स</strong> <strong>एकः</strong> <strong>कर्मदेवानामानन्दः</strong></p>
<p><strong>ये</strong> <strong>कर्मणा</strong> <strong>देवत्वमभिसम्पद्यन्ते</strong> <strong>।</strong> <strong>अथ</strong> <strong>ये</strong> <strong>शतं</strong> <strong>कर्मदेवानामानन्दाः,</strong> <strong>स</strong> <strong>एक</strong></p>
<p><strong>प्रजापतिलोक</strong> <strong>आनन्दः&rsquo;,</strong> <strong>यश्च</strong> <strong>श्रोत्रियोऽवृजिनोऽकामहतः</strong> <strong>।</strong> <strong>अथ</strong> <strong>ये</strong> <strong>शतं</strong> <strong>&lsquo;प्रजापतिलोक</strong></p>
<p><strong>आनन्दाः,</strong> <strong>स</strong> <strong>एको</strong> <strong>ब्रह्मलोक</strong> <strong>आनन्दः&rsquo;,</strong> <strong>यश्च</strong> <strong>श्रोत्रियोऽवृजिनोऽकामहतः</strong> <strong>॥</strong></p>
<p><strong>अथैष</strong> <strong>एव</strong> <strong>परमानन्द</strong> <strong>एष</strong> <strong>ब्रह्मलोकः,</strong> <strong>सम्राडिति</strong> <strong>होवाच</strong> <strong>याज्ञवल्क्यः</strong> <strong>।</strong></p>
<p><strong>सोऽहं</strong> <strong>भगवते</strong> <strong>सहस्रं</strong> <strong>ददामि;</strong> <strong>अत</strong> <strong>उर्ध्वं</strong> <strong>विमोक्षायैव</strong> <strong>ब्रूहीति</strong> <strong>।</strong> <strong>अत्र</strong> <strong>स</strong> <strong>ह</strong> <strong>याज्ञवल्क्यो</strong></p>
<p><strong>बिभयाञ्चकार,</strong> <strong>मेधावी</strong> <strong>राजा</strong> <strong>सर्वेभ्यो</strong> <strong>माऽन्तेभ्य</strong> <strong>उदरौत्सीदिति</strong> <strong>॥</strong> <strong>३३</strong> <strong>॥</strong></p>
<p><strong>प्र. -</strong> तस्य परमानन्दत्वमेव मनुष्यानन्दादितारतम्यनिरूपणेन प्रपञ्चयति <strong>स</strong> <strong>यो</strong></p>
<p><strong>मनुष्याणां&hellip;&hellip;</strong> <strong>परमानन्दः</strong> <strong>।</strong> <strong>राद्ध:-</strong> <em>राध</em> <em>साध</em> <em>संसि</em>द्धौ(धा.पा.१२६३) इति हि</p>
<p>धातुः - सिद्ध: । उपायैः सिद्धः, युवत्वादिगुणैः समृद्धः, अन्येषाञ्च मनुष्याणामधिपतिः</p>
<p>सर्वमानुषभोगै: निरतिशयं सम्पन्नश्च कश्चिद्भवति यदि, <strong>सः-</strong> उक्तलक्षण आनन्द: मनुष्याणां</p>
<p>मध्ये श्रेष्ठ आनन्द इत्यर्थः । अत्र समृद्धत्वादिगुणानां अनुकूलतया वेदनीयत्वादानन्दत्वं</p>
<p>अस्तीति द्रष्टव्यम् । <strong>अथ&hellip;&hellip;</strong> <strong>आनन्दः</strong> । शतगुणिता मनुष्याणां &lsquo;पूर्वोक्ताः परमानन्दाः&rsquo;,</p>
<p>श्राद्धादिकर्मभिः &lsquo;पितृृन् तोषयित्वा जितपितृलोका ये पितरः तेषामेक आनन्दो भवतीत्यर्थः</p>
<p>एवमग्रेऽपि । <strong>स</strong> <strong>एकः</strong> <strong>कर्म</strong> <strong>देवानामानन्दः</strong> इत्यत्र <strong>कर्मदेवानाम्</strong> इत्यस्य अर्थमाह - <strong>ये</strong></p>
<p><strong>कर्मणा</strong> <strong>देवत्वमभिसम्पद्यन्ते</strong> । देवत्वं हि द्विविधं कर्मसिद्धमाजानसिद्धञ्च । कल्पादावेव</p>
<p>यत् सिद्धम्, तत् आजानसिद्धम् तदितरत् कर्मसिद्धम् । यद्वा उपासनसिद्धमाजानसिद्धम् ।</p>
<p>तदितरत् कर्मसिद्धम् । यद्वा त्रयस्त्रिंशद्देवतासायुज्यं कर्मदेवत्वम् । त्रयस्त्रिंशत् देवतात्मत्व-</p>
<p>माजानसिद्धत्वमिति विवेको द्रष्टव्यः । <strong>अथ</strong> <strong>ये</strong> <strong>शतं&hellip;..</strong> <strong>अकामहत:</strong> <strong>।</strong> <strong>श्रोत्रियः</strong> - श्रुतवेदान्तः,</p>
<p>अत एव **अवृजिनः-**अपापः, अत एव <strong>अकामहतः</strong> - &lsquo;उपासननिवृत्त समस्त&rsquo;क्लेशकाम&rsquo;</p>
<p>इत्यर्थः । मुक्त इति यावत् । शतगुणिताः कर्मदेवानन्दा: आजानदेवानन्दः एको भवति ।</p>
<p>तथा उक्तगुणविशिष्टमुक्तानन्दोऽप्येको भवतीत्यर्थः । यद्यपि मुक्तानन्दाजानदेवानन्दयोः</p>
<p>मेरुसर्षपवत् तारतम्यमस्ति, तथाप्यन्यूनन्वे तात्पर्यं द्रष्टव्यम् । <strong>अथ</strong> <strong>ये</strong> <strong>शतं&hellip;&hellip;</strong> <strong>अकामहतः</strong> ।</p>
<p>अत्र प्रजापतिशब्द: चतुर्मुखपरः; तैत्तिरीयके समानप्रकरणे, <em>प्रजापतेरानन्दः</em> (ते.आन.१३)</p>
<p>इत्येकवचनान्तप्रजापतिशब्दश्रवणात् दक्षादिप्रजापतिपरत्वे बहुवचनान्तताप्रसङ्गेन तत्रत्य</p>
<p>प्रजापति&rsquo;शब्दस्य चतुर्मुखपरतया तदैकार्थेन अत्रत्यप्रजापतिशब्दस्यापि तत्परत्वात् ।</p>
<p>ततः चतुर्मुखानन्दः शतगुणितो ब्रह्मलोकलक्षण आनन्दो भवति; तथा मुक्तानन्दोऽपि</p>
<p>भवतीत्यर्थः । न च <em>ते</em> <em>ये</em> <em>शतं</em> <em>-</em> <em>स</em> <em>एक</em> (तै.आन.१२) इति निर्देशात् ब्रह्मानन्दस्य</p>
<p>परिच्छिन्नत्वं शङ्कनीयम् - आधिक्यमात्रे वाक्यतात्पर्यात् । यथा, <em>क्षिप्तेषुरिव</em> <em>सर्पति</em> इति</p>
<p>वाक्यं सूर्यस्य गतिमान्द्यनिवृत्तिपरम्, न तु इषुसाम्यपरम्; सूर्यस्य निमेषमात्रे</p>
<p>बहुयोजनातिल<strong>ङ्वि</strong>त्वस्य प्रमाणसिद्धत्वात् । एवमस्यापि वाक्यस्य चतुर्मुखा-नन्दापेक्षया</p>
<p>आधिक्यमात्रे &lsquo;तात्पर्यमवगम्यते ; ब्रह्मानन्दापरिच्छिन्नत्वस्य श्रुतिसिद्धत्वात् । यद्वा,</p>
<p><em>रोमकूपेष्वनन्तानि</em> <em>ब्रह्माण्डानि</em> <em>भ्रमन्ति</em> <em>ते</em> <em>।</em></p>
<p><em>अण्डानां</em> <em>तु</em> <em>सहस्राणां</em> <em>सहस्राण्ययुतानि</em> <em>च</em> <em>॥</em></p>
<p><em>ईदृशानां</em> <em>तथा</em> <em>तत्र</em> <em>कोटिकोटिशतानि</em> <em>च</em> <em>॥</em></p>
<p><em>गङ्गायां</em> <em>सिकता</em> <em>धारा</em> <em>यथा</em> <em>वर्षति</em> <em>वासवे</em> <em>।</em></p>
<p><em>शक्या</em> <em>गणयितुं</em> <em>लोके</em> <em>न</em> <em>व्यतीताः</em> <em>पितामहाः</em> <em>॥</em></p>
<p>इत्यादिभि:। ब्रह्माण्डानां तत्रत्यचतुर्मुखानाञ्चासङ्घेयत्वावगमात् नियाम्यान् “नियन्तुः</p>
<p>शतगुणितानन्दत्वे &lsquo;कथिते चतुर्मुखेभ्योऽप्यसंख्याकेभ्यः शतगुणानन्दतया अवगतस्य</p>
<p>भगवतोऽपरिच्छिन्नानन्दत्वमर्थसिद्धं द्रष्टव्यम् । आनन्दमयाधिकरणादौ एवमेव व्यासार्यै:</p>
<p>वर्णितम् । <strong>अथैष</strong> <strong>एव&hellip;&hellip;</strong> <strong>ब्रूहीति</strong> । पूर्ववदर्थः । <strong>अत्र</strong> <strong>ह</strong> <strong>-</strong> <strong>उदरौत्सीदिति</strong> <strong>।</strong> अर्थ</p>
<p>राजा अतीव मेधावी <strong>मा</strong> - मां सर्वेभ्यः <strong>अन्तेभ्यः</strong> - अन्तः - निश्चयः निश्चयहेतुभ्यः</p>
<p>प्रश्नेभ्यः <strong>उदरौत्सीत्</strong> - अव (उप) रोधं कृतवान् । सर्वान् प्रश्नान् मामसौ प्रष्टुमुपाक्रमत</p>
<p>इत्यर्थः । अत इतःपरं न त्यक्ष्यतीति अत्र राजप्रश्नपरम्परायां विषये याज्ञवल्क्यो</p>
<p><strong>बिभयाञ्चकार</strong> - बिभेतिस्म इत्यर्थः ॥ ३३ ॥</p>
<p><strong>[जीवस्य</strong> <strong>बुद्धान्तसञ्चरणम्]</strong></p>
<hr>
<p><strong>स</strong> <strong>वा</strong> <strong>एष</strong> <strong>एतस्मिन्</strong> <strong>स्वप्नान्ते</strong> <strong>रत्वा</strong> <strong>चरित्या</strong> <strong>दृष्ट्वैव</strong> <strong>पुण्यञ्च</strong> <strong>पापञ्च</strong> <strong>पुन:</strong></p>
<p><strong>प्रतिन्यायं</strong> <strong>प्रतियोन्याद्रवति</strong> <strong>बुद्धान्तायैव</strong> <strong>॥</strong> <strong>३४</strong> <strong>॥</strong></p>
<p><strong>प्र.</strong> - अथ याज्ञवल्क्यो जाग्रद्देशादुत्क्रमणं विवक्षुः स्वप्नान्ते अवस्थापितस्य जीवस्य</p>
<p>बुद्धान्तसञ्चरणं दर्शयति - <strong>स</strong> <strong>वा</strong> <strong>एष</strong> <strong>एतस्मिन्</strong> <strong>स्वप्नान्ते&hellip;&hellip;</strong> । पूर्ववदर्थः ॥ ३४ ॥</p>
<hr>
<p><strong>तद्यथाऽनः</strong> <strong>सुसमाहितमुत्सर्जद्यायात्,</strong> <strong>एवमेवायेँ</strong> <strong>शारीर</strong> <strong>आत्या</strong> <strong>प्राज्ञे-</strong></p>
<p><strong>नात्मनाऽन्वारुढ</strong> <strong>उत्सर्जन्</strong> <strong>याति,</strong> <strong>यत्रैतदूर्ध्वाच्छ्वासि</strong> <strong>भवति</strong> <strong>॥</strong> <strong>३५</strong> <strong>॥</strong></p>
<p><strong>प्र.</strong> - अथोत्क्रान्तिमाह - <strong>तद्यथाऽनः&hellip;&hellip;</strong> <strong>याति</strong> <strong>।</strong> <strong>यथा</strong> <strong>अनः</strong> - शकटं</p>
<p>सुतरां <strong>समाहितं</strong> - यात्रोपकरणसंभाराक्रान्तं सत् पूर्वं देशमुत्सृज्य याति, एवमेव</p>
<p>शकटस्थानीयोऽयं शारीर &lsquo;<strong>आत्मा</strong> - जीवः <strong>प्राज्ञेन</strong> - सर्वज्ञेन <strong>आत्मना</strong> -परमात्मना</p>
<p>सारथिस्थानीयेन <strong>अन्वारूढः</strong> - सम्बन्धविशेषं प्राप्तः शरीरमुत्सृज्य यातीत्यर्थः । कदा</p>
<p>इत्यत्राह - <strong>यत्रैतदूर्ध्वाच्छ्वासि</strong> <strong>भवति</strong> <strong>।</strong> <strong>यत्र</strong> - यदा <strong>एतत्</strong> - शरीरमूर्ध्वश्वासि भवति,</p>
<p>तदा उत्सृज्य यातीत्यर्थ: ॥ ३५ ॥</p>
<p><strong>स</strong> <strong>यन्नायमणिमानं</strong> <strong>न्येति</strong> <strong>जरया</strong> <strong>वोपतपता</strong> <strong>वाऽणिमानं</strong> <strong>निगच्छति</strong> <strong>।</strong> <strong>तद्यथाऽम्रं</strong></p>
<p><strong>वोदुम्बरं</strong> <strong>वा</strong> <strong>पिप्पलं</strong> <strong>वा</strong> <strong>बन्धनात्</strong> <strong>प्रमुच्यते;</strong> <strong>एवमेवायं</strong> <strong>पुरुष</strong> <strong>एभ्योऽङ्गेभ्यः</strong> <strong>सम्प्रमुच्य</strong></p>
<p><strong>पुनः</strong> <strong>प्रतिन्यायं</strong> <strong>प्रतियोन्याद्रवति</strong> <strong>प्राणायैव</strong> <strong>॥</strong> <strong>३६</strong> <strong>॥</strong></p>
<p><strong>प्र.</strong> - ऊर्ध्वश्वासी भावकालमाह - <strong>स</strong> <strong>यन्नायमणिमानं&hellip;&hellip;</strong> <strong>निगच्छति</strong> । &lsquo;सोऽयं</p>
<p>प्राकृत&rsquo; शिरःपाण्यादिमान् पिण्डः <strong>यत्र</strong> - यदा - <strong>अणिमानं</strong> - <strong>कार्श्यं</strong> <strong>न्येति</strong> - &lsquo;निर्गच्छति&rsquo;</p>
<p>तत्र हेतुमाह - <strong>जरया</strong> <strong>वा</strong> <strong>उपतपता</strong> <strong>वा</strong> । स्वयमेव कालपक्वफलवत् जरया वा कार्श्यं</p>
<p>गच्छति; अथवा उपतपतीत्युपतपन् ज्वरादिरोगः । तेन वा उपतप्यमानः अग्निमान्द्येन</p>
<p>भुक्तस्य अजरणे अन्नरसे नानुपचीयमानस्सन् पिण्डः <strong>कार्श्यमापद्यते;</strong> तदोर्ध्वश्वासी</p>
<p>भवतीत्यर्थः । <strong>तद्यथाऽऽम्रं</strong> <strong>वोदुम्बरं</strong> <strong>वा&hellip;&hellip;</strong> <strong>प्राणायैव</strong> । यथा आम्रफलं वा उदुम्बरफलं वा</p>
<p>पिप्पलफलं वा! अत्र, <em>फले</em> <em>लुक्</em> (पा.सू.४-३-१६३) इति विकारप्रत्ययस्य लुक् ।</p>
<p>वृन्तबन्धनात् कालवशजीर्णात् प्रमुच्यते, एवमेवायं पुरुषः सप्राणकरणग्राम: <strong>एभ्यः</strong></p>
<p>पाण्यादिभ्योङ्गेभ्यः **सम्प्रमुच्य-**मोक्षं प्राप्य पुनः <strong>प्रतिन्यायं</strong> - यथापूर्वमागतः तथैव</p>
<p>&lsquo;ब्राह्मणादिप्रारब्धकर्मानुगुणयोनिं&rsquo; प्रति आद्रवति <strong>प्राणायैव</strong> - जीवनाय इत्यर्थः ॥ ३६ ॥</p>
<hr>
<p><strong>तद्यथा</strong> <strong>राजानमायान्तमुग्राः</strong> <strong>प्रत्येनसः</strong> <strong>सूतग्रामण्योऽन्नै:</strong> <strong>पानैरावसथैः</strong></p>
<p><strong>प्रतिकल्पन्ते, &lsquo;अयमायाति;</strong> <strong>अयमागच्छति&rsquo;</strong> <strong>इति,</strong> <strong>एवँ</strong> <strong>हैवंविदँ</strong> <strong>सर्वाणि</strong> <strong>भूतानि</strong></p>
<p><strong>प्रतिकल्पन्ते</strong> <strong>इदं</strong> <strong>ब्रह्माऽऽयातिः</strong> <strong>इदमागच्छतीति</strong> <strong>॥</strong> <strong>३७</strong> <strong>॥</strong></p>
<p><strong>प्र.-</strong> <strong>तद्यथा&hellip;&hellip;</strong> <strong>आगच्छतीति</strong> <strong>।</strong> <strong>तत्</strong> - तत्र प्रपित्सितयोन्यन्तरे यथा</p>
<p>अभिषिक्तं <strong>राजानमायान्तं</strong> श्रुत्वा राष्ट्रवर्तिनः सर्वेऽपि <strong>उग्राः</strong> - जातिविशेषाः क्रूरकर्माणो</p>
<p>वा, प्रत्येनसः - पापकर्मणि तस्करादिदण्डनादौ नियुक्ताः, <strong>सूता:</strong> - वर्णसङ्करविशेषाः,</p>
<p>ग्रामनेतारः <strong>ग्रामण्य:</strong> - सूताश्च ग्रामण्यश्च सूतग्रामण्यः <strong>अन्नैः</strong> - विविधैर्भाज्यै: पानै: ,</p>
<p>पेयविशेषै: - <strong>आवसथैः</strong> - प्रासादादिभिश्च, <strong>अयं</strong> राजा <strong>आयाति</strong>, अयमागच्छत्तीति ससंभ्रमं</p>
<p>वदन्तः <strong>प्रतिकल्पन्ते</strong> - प्रतीक्षन्ते । एवमेव <strong>ह</strong> <strong>एवं</strong> <strong>विदं</strong> - कर्मफलयुक्तं । संसरन्तमिति</p>
<p>यावत् । कर्मफलं हि प्रस्तुतम् । तत् <strong>एवं</strong> शब्देन परामृश्यते । विच्छब्दस्तल्लब्धृपर:</p>
<p><strong>सर्वाणि</strong> <strong>भूतानि</strong> - एतद्भोगीपकरणभूतशरीरसाधनानि सर्वाणि भूतानि तत्तत्कर्मप्रयुक्तानि</p>
<p>सन्ति कर्मफलोपभोगसाधनै: सह, <strong>इदं</strong> <strong>ब्रह्म</strong> - जीव: <strong>आयाति</strong> - इदमागच्छत्तीति ससंभ्रमं</p>
<p><strong>प्रतिकल्पन्ते</strong> - प्रतीक्षन्ते इत्यर्थः । एतच्छरीरत्यागसमनन्तरमेव शरीरान्तरतन्द्भोग्य-</p>
<p>भोगस्थान भोगोपकरणानि परमात्मसकल्पवशेन प्रतिपुरुषं समग्राणि भवन्ति इत्यर्थः ।</p>
<p>यद्वा उक्तसंसरणप्रकाराभिज्ञस्य सर्वभूतोपजीव्यत्वं फलमुक्तमिति द्रष्टव्यम् ॥ ३७ ॥</p>
<p><strong>[जीवस्य</strong> <strong>अन्तकाले</strong> <strong>सर्वप्राणसंश्लेष:]</strong></p>
<hr>
<p><strong>तद्यथा</strong> <strong>राजानं</strong> <strong>प्रयियासन्तमुग्राः</strong> <strong>प्रत्येनसः</strong> <strong>सूतग्रामण्योऽभिसमायन्ति</strong> <strong>एवमेवे-</strong></p>
<p><strong>ममात्मानमन्तकाले</strong> <strong>सर्वे</strong> <strong>प्राणा</strong> <strong>&lsquo;अभिसमायन्ति&rsquo;</strong> <strong>यत्रैतदूर्वोच्छ्वासी</strong> <strong>भवति</strong> <strong>॥</strong> <strong>३८</strong> <strong>॥</strong></p>
<p><strong>प्र. -</strong> <strong>तद्यथा</strong> <strong>राजानं&hellip;&hellip;</strong> <strong>भवति</strong> । यथा <strong>प्रयियासन्तं</strong> - जिगमिषुं राजानं</p>
<p>तदुपजीविनः उग्रप्रत्येनः प्रभृतयः पूर्वव्याख्याताः सर्वे तदाज्ञामन्तरेणापि <strong>अभसमायन्ति</strong>-</p>
<p>आभिमुख्येन आयान्ति, एवमेवेमम् <strong>आत्मानं</strong> - भोक्तारम्, <strong>यत्र</strong>-यदा <strong>एतत्-</strong></p>
<p>शरीरमूर्ध्वोश्वासि भवति&rsquo;; <strong>तदा</strong> अन्तकाले सर्वे प्राणाः आयान्ति इत्यर्थः ॥ ३८ ॥</p>
<p><strong>॥</strong> <strong>इति</strong> <strong>षष्ठोऽध्याये</strong> <strong>तृतीयब्राह्मण</strong> <strong>प्रकाशिका</strong> <strong>॥</strong></p>
<p><strong>षष्ठोऽध्याये</strong> <strong>चतुर्थ</strong> <strong>ब्राह्मणम्</strong></p>
<p><strong>[ज्योतिर्ब्राह्मणम्]</strong></p>
<hr>
<p><strong>स</strong> <strong>यत्रायमात्माऽऽबल्यंन्येत्य</strong> <strong>संमोहमिव</strong> <strong>न्येति,</strong> <strong>अथैनमेते</strong> <strong>प्राणा</strong> <strong>अभि-</strong></p>
<p><strong>समायान्ति&rsquo;</strong> <strong>।</strong> <strong>स</strong> <strong>एतास्तेजोमात्राः</strong> <strong>समभ्याददानो</strong> <strong>हृदयमेवान्ववक्रामति</strong> <strong>।</strong> <strong>स</strong> <strong>यत्रैष</strong></p>
<p><strong>चाक्षुषः</strong> <strong>पुरुषः</strong> <strong>पराङ्</strong> <strong>पर्यावर्तते,</strong> <strong>अथारूपज्ञो</strong> <strong>भवति</strong> <strong>॥</strong> <strong>१</strong> <strong>॥</strong></p>
<p><strong>प्र. -</strong> <strong>अथ,</strong> <em>एभ्योऽङ्गेभ्यस्संप्रमुच्या</em> इत्युक्तं सम्प्रमोक्षं विस्तरेण वर्णयितुमारभते</p>
<p><strong>स</strong> <strong>यत्रायमात्मा</strong> <strong>बल्यं</strong> <strong>न्येत्य</strong> <strong>संमोहमिव</strong> <strong>न्येति</strong> इति । सोऽयमात्मा <strong>यत्र</strong> - यस्मिन्</p>
<p>काले आबल्यं- अबलस्य भावः आबल्यं बलराहित्यं न्येत्य-नितरामेत्य प्राप्य</p>
<p>संमोहमिव <strong>न्येति</strong> - प्रतिपद्यते । करणक्षोभात् संमोहं प्रतिपद्यते । इवशब्दोऽल्पार्थे ।</p>
<p>मोहोप-क्रमदशायामित्यर्थः । मोहो नाम मरणायार्धसम्पत्तिः । तथाहि - उभयलिङ्गपादे</p>
<p>जाग्रत्स्वप्नसुषुप्तिमरणानाम् अन्यतमो मोह इति पूर्वपक्षे प्राप्ते उच्यते - <em>मुग्धेऽर्धसम्पत्ति:</em></p>
<p><em>परिशेषात्</em> (ब्र.सू.३-२-१०) । न तावत् मुग्धः जागरितावस्थो भवितुमर्हति, इन्द्रियैर्विषय</p>
<p>अनिरीक्षणात् । नापि स्वप्नान् पश्यति, निस्संज्ञत्वात् । नापि मृतः, &lsquo;प्राणोष्मणोर्भावात् ।</p>
<p>न च सुषुप्तः, तद्वैलक्षण्यात् । सुप्तो हि प्रसन्नवदनो निमीलितनेत्रश्च । तस्मान्मोहो नाम मृतेः</p>
<p>अर्धसम्पत्तिः । अर्धमृतिरिति यावत् । मरणं हि सर्वप्राणवियोगः । सर्वप्राणवियोगोपक्रम-</p>
<p>कतिपयप्राणसम्पत्तिः मूर्च्छा । तत्र औषधादिवशात्, कर्मशेषे च सति वाङ्मनसे</p>
<p>प्रत्यागच्छतः । असति तस्मिन् प्राणोष्मणावपि अगच्छतः । तस्मादर्धमृतिर्मूछेति</p>
<p>थितम् - <strong>अथैनमेते</strong> <strong>प्राणा</strong> <strong>अभिसमायन्ति</strong> <strong>।</strong> <strong>अथ</strong>- तदानीं वागादय: प्राणा:</p>
<p><strong>एनमभिमासयान्ति</strong> - आत्मनः समीपमायान्ति इत्यर्थः । <strong>स</strong> <strong>एतास्तेजोमात्राः</strong> <strong>समभ्याददानो</strong></p>
<p><strong>हृदयमेवान्ववक्रामति</strong> <strong>।</strong> <strong>सः</strong> - आत्मा तेजोमय्यो मात्रा: <strong>तेजोमात्राः</strong> । प्रकाशकांशाः</p>
<p>इत्यर्थः । इन्द्रियाणीति यावत् । <strong>ता</strong> <strong>एताः</strong> <strong>समभ्याददानो</strong> समिति स्वप्नापेक्षया</p>
<p>वैषम्यमुच्यते । अस्त्येव स्वप्नेपि अभ्यादानम् न तु सम्यक् सवासनमभ्यादानम् । इह</p>
<p>तु सवासनमभ्यादाय इत्यर्थः । हृदयमेव पुण्डरीकाकारम् <strong>अन्ववक्रामति</strong> - अन्वागच्छति</p>
<p>इत्यर्थः । <strong>स</strong> <strong>यत्रैष&hellip;&hellip;</strong> <strong>पर्यावर्तते</strong> । चक्षुषि सन्निहितः <strong>चाक्षुषः</strong> <strong>।</strong> <strong>चाक्षुषः</strong> <strong>पुरुषः</strong> इति</p>
<p>म्रियमाणो जीव उच्यते । स <strong>यत्र</strong> - यदा <strong>पराङ्</strong> - रूपादिविषयपराङ्मुखस्सन् हृदयदेशे</p>
<p>पर्यावर्तते इत्यर्थः । <strong>अथारूपज्ञो</strong> <strong>भवति</strong> । अथ - तदुत्तरकाले अयं मुमूर्षुः <strong>अरूपज्ञो</strong></p>
<p><strong>भवति</strong> - रूपादिविषयान् न जानाति इत्यर्थः ॥ १ ॥</p>
<hr>
<p><strong>एकीभवति,</strong> <strong>न</strong> <strong>पश्यतीत्याहुः:</strong> <strong>एकीभवति,</strong> <strong>न</strong> <strong>जिघ्रतीत्याहुः,</strong> <strong>एकीभवति</strong></p>
<p><strong>न</strong> <strong>रसयत</strong> <strong>इत्याहुः</strong> <strong>एकीभवति,</strong> <strong>न</strong> <strong>वदतीत्याहुः,</strong> <strong>एकीभवति,</strong> <strong>न</strong> <strong>शृणोतीत्याहुः,</strong></p>
<p><strong>एकीभवति,</strong> <strong>न</strong> <strong>मनुते</strong> <strong>इत्याहुः</strong> <strong>एकीभवति,</strong> <strong>न</strong> <strong>स्पृशतीत्याहुः</strong> <strong>एकीभवति,</strong> <strong>न</strong></p>
<p><strong>विजानातीत्याहुः</strong> <strong>॥</strong> <strong>तस्य</strong> <strong>हैतस्य</strong> <strong>हृदयस्य</strong> <strong>अग्रं</strong> <strong>प्रद्योतते</strong> <strong>।</strong> <strong>तेन</strong> <strong>प्रद्येतेनैष</strong> <strong>आत्मा</strong></p>
<p><strong>निष्क्रामति</strong> <strong>चक्षुषो</strong> <strong>वा</strong> <strong>मूर्ध्नो</strong> <strong>वाऽन्येभ्यो</strong> <strong>वा</strong> <strong>शरीरदेशेभ्यः</strong> <strong>।</strong> <strong>तमुत्क्रामन्तं</strong></p>
<p><strong>प्राणोऽनूत्क्रामति,</strong> <strong>प्राणमनूत्क्रामन्तं</strong> <strong>सर्वे</strong> <strong>प्राणा</strong> <strong>अनूत्क्रामन्ति;</strong> <strong>सविज्ञानो</strong> <strong>भवति;</strong></p>
<p><strong>सविज्ञानमेवान्ववक्रामति</strong> <strong>।</strong> <strong>तं</strong> <strong>विद्याकर्मणी</strong> <strong>समन्वारभेते;</strong> <strong>पूर्वप्रज्ञा</strong> <strong>च</strong> <strong>॥</strong> <strong>२॥</strong></p>
<p><strong>प्र. -</strong> <strong>एकीभवति</strong> <strong>न</strong> <strong>पश्यतीत्याहुः</strong> । अयं मुमूर्षुः <strong>एकीभवति</strong> स्वापकाल इव</p>
<p>&lsquo;इन्द्रियैः सह एकीभवति&rsquo;; अतो न रूपादीन् पश्यतीति पार्श्वस्था &lsquo;आहुरित्यर्थः ।</p>
<p><strong>एकीभवति</strong> <strong>न</strong> <strong>जिघ्रति</strong> । पूर्ववदर्थः । <strong>तस्य</strong> <strong>हैतस्य&hellip;&hellip;</strong> <strong>शरीरदेशेभ्यः</strong> । <strong>तस्य</strong></p>
<p><strong>हैतस्य</strong> - म्रियमाणस्य सम्बन्धि यत् हृदयम् तस्य <strong>अग्रं</strong> -&lsquo;नाडीमुखं निर्गमनद्वारं</p>
<p><strong>प्रद्योतते</strong> - उपसंहतकरणतेजःप्रज्वलितं सत् प्रदीप्तं भवति । तत्प्रकाशितद्वारस्सन् एष</p>
<p>आत्मा निष्क्रामति चक्षुरादिद्वारेभ्य इत्यर्थः । <strong>तमुत्क्रामन्तं&hellip;&hellip;</strong> <strong>अनूत्क्रामन्ति</strong> ।</p>
<p>एवमुत्क्रामन्तं <strong>तम्</strong> - अध्यक्षं जीवं मुख्यप्राणः <strong>अनु</strong> - पश्चात् उत्क्रामति । तं</p>
<p>मुख्यप्राणं जीवमनूत्क्रामन्तं तदधीना इतरे प्राणाः अनूत्क्रामन्तीत्यर्थः । <strong>सविज्ञानो</strong> <strong>भवति</strong></p>
<p><strong>सविज्ञानमेवान्ववक्रामति</strong> । तस्यां दशायामुत्क्रामन् जीवः, <em>यं</em> <em>यं</em> <em>वाऽपि</em> <em>स्मरन्</em> <em>भावं</em></p>
<p><em>त्यजत्यन्ते</em> <em>कळेबरम्</em> <em>।</em> <em>तं</em> <em>तमेवैति</em> (भ.गी.८-६) इत्युक्तन्यायेन प्राप्तव्ययोनिविषयकस्मृतिमान्</p>
<p>भवतीत्यर्थः । तच्च ज्ञानं कर्माधीनम्; न तु पुरुषयत्नसाध्यम् । <em>यं</em> <em>योगिनः</em> <em>प्राणवियोगकाले</em></p>
<p><em><strong>यत्नेन</strong></em> <em>चित्ते</em> <em>विनिवेशयन्ति</em> इति स्मृत्युक्तरीत्या योगिनामेव हि चरमं &lsquo;ज्ञान&rsquo; यत्नसाध्यम् । एवं</p>
<p>सविज्ञानं प्राप्तव्ययोनिचिन्तनवन्तमेव पुरुषं प्राणवर्गो <strong>अन्ववक्रामति</strong> - अनुगच्छतीत्यर्थः ।</p>
<p><strong>तं</strong> <strong>विद्याकर्मणी</strong> <strong>समन्वारभेते;</strong> <strong>पूर्वप्रज्ञा</strong> <strong>च</strong> <strong>।</strong> <strong>तं</strong> - तादृशं च पुरुषं <strong>विद्याकर्मणी-</strong></p>
<p>तदनुष्ठितज्ञानकर्मणी &lsquo;<strong>पूर्वप्रज्ञा</strong> <strong>च</strong>&rsquo; - पूर्ववासना च तिस्र इमा अनुवर्तन्ते । तत्र ज्ञानकर्मणी</p>
<p>भोग्यविषयोपस्थापनाद्यर्थम्, पूर्ववासना तु कर्तृत्वभोक्तृत्वार्थ चानुवर्तते । न हि पूर्ववासनां</p>
<p>विना कश्चित् कर्तुं भोक्तुं वा प्रभवति । न ह्यनभ्यस्ते विषये कोशलमिन्द्रियाणां भवति ।</p>
<p>पूर्वानुभववासनया प्रवृत्तानाम् इन्द्रियाणामिह जन्मनि अभ्यासमन्तरेणैव कासुचित् क्रियासु</p>
<p>चित्रकर्मादिलक्षणासु कौशलं दृश्यते; केषाञ्चिच्चात्यन्तसौकर्ययुक्तास्वपि क्रियासु अकौशलं</p>
<p>दृश्यते । तदेतत्सर्वं पूर्ववासनोद्भवानुद्भवनिमित्तकम् । तस्माद्विद्याकर्मपूर्ववासनालक्षणमेतत्</p>
<p>त्रितयं शाकटिकसंभारस्थानीयं परलोकपाथेयमित्यर्थः ॥ २ ॥</p>
<hr>
<p><strong>[दृष्टान्तपूर्वकदेहान्तरप्राप्तिनिरूपणम्]</strong></p>
<hr>
<p><strong>तद्यथा</strong> <strong>तृणजलायुका</strong> <strong>तृणस्यान्तं</strong> <strong>गत्वाऽन्यमाक्रममाक्रम्य</strong> <strong>आत्मानमुप-</strong></p>
<p><strong>सँहरति,</strong> <strong>एवमेवायमात्मेदँ</strong> <strong>शरीरं</strong> <strong>निहत्य</strong> <strong>अविद्यां</strong> <strong>गमयित्वाऽन्यमाक्रममाक्रम्यात्मानं</strong></p>
<p><strong>उपसँहरति</strong> <strong>॥</strong> <strong>३</strong> <strong>॥</strong></p>
<p><strong>प्र.-</strong> <strong>तद्यथा</strong> <strong>तृणजलायुका&hellip;&hellip;आत्मानमुपसंहरति</strong> । यथा &lsquo;तृणजलूका&rsquo;</p>
<p>तृणस्यान्तं अग्रभागं गत्वा <strong>अन्यं</strong> - तृणान्तरलक्षणम् <strong>आक्रमम्</strong> - आक्रम्यते &lsquo;इत्याक्रमः</p>
<p>आश्रय इति यावत् । तम् - <strong>आक्रम्य</strong> - आश्रित्य <strong>आत्मानम्</strong> - आत्मनोऽपरावयवम्</p>
<p><strong>उपसंहरति</strong> - पूर्वतृणवियुक्तं करोति, एवमेवायं संसरन् जीव: **इदं-**प्राक्तनं शरीरं</p>
<p>निहत्य तस्यैव विवरणम् <strong>अविद्यां</strong> <strong>गमयित्वेति</strong> निस्सङ्गबोधतामापाद्य&rsquo; इत्यर्थः। <strong>अन्यम्</strong> -</p>
<p>अन्यशरीरलक्षणम् <strong>आक्रमं</strong> - आश्रयमाक्रम्य स्वात्मानं पूर्वस्माच्छरीरात् <strong>उपसंहरति-</strong></p>
<p>पूर्वशरीरं त्यजतीत्यर्थः ॥ ३ ॥</p>
<p><strong>[देहान्तरप्राप्तिप्रकारः]</strong></p>
<hr>
<p><strong>तद्यथा</strong> <strong>पेशस्कारी</strong> <strong>पेशसो</strong> <strong>मात्रामुपादायान्यन्नवतरं</strong> <strong>कल्याणतरँ</strong> <strong>रूपं</strong> <strong>तनुते;</strong></p>
<p><strong>एवमेवायमात्मेदँ</strong> <strong>शरीरं</strong> <strong>निहत्य</strong> <strong>अविद्यां</strong> <strong>गमयित्वाऽन्यन्नवतरं</strong> <strong>कल्याणतरँ</strong> <strong>रूपं</strong> <strong>कुरुते</strong></p>
<p><strong>पित्र्यं</strong> <strong>वा</strong> <strong>गान्धर्वं</strong> <strong>वा</strong> <strong>देवं</strong> <strong>वा</strong> <strong>प्राजापत्यं</strong> <strong>वा</strong> <strong>ब्राह्मं</strong> <strong>वाऽन्येषां</strong> <strong>वा</strong> <strong>भूतानाम्</strong> <strong>॥</strong> <strong>४</strong> <strong>॥</strong></p>
<p><strong>प्र.</strong> - ननु देहान्तरारम्भे प्रागुपात्तमेवोपादानं स्वीकृत्य तदेवोपमृद्य स्वर्णकारवत्</p>
<p>देहान्तरं करोति; आहोस्वित् अपूर्वमेव उपादानद्रव्यं स्वीकृत्य करोति&rsquo; । तत्राह -</p>
<p><strong>तद्यथा&hellip;&hellip;.</strong> <strong>भूतानाम्</strong> <strong>।</strong> <strong>पेश:</strong> - सुवर्णम् । तत् करोतीति पेशस्कारी सुवर्णकार:</p>
<p><strong>पेशसः</strong> -पूर्वोपात्तसुवर्णस्य <strong>मात्राम्</strong> - एकदेशमुपादाय यथा अन्यत् कल्याणतरं</p>
<p>नवतरञ्च रूपं <strong>तनुते</strong> - कुरुते। यद्वा <strong>पेशस्कारी</strong> - कोशकारक्रिमिः । स यथा <strong>पेशसः</strong></p>
<p>पट्टतन्तोः <strong>मात्रां</strong> -अंशमुपादाय नवतरं &lsquo;कल्याणतरञ्च रूपं जालात्मकं कुरुते - एवमेवायमात्मा</p>
<p>इदं शरीरं निहत्यान्यत् रूपं कल्याणतरं नवतरं कुरुते । <strong>अविद्यां</strong> <strong>गमयित्वेति</strong> पूर्ववत् ।</p>
<p>तदेव रूपं विशिनष्टि <strong>पित्र्यं</strong> <strong>वा</strong> <strong>।</strong> <strong>पित्र्यं</strong> - &lsquo;पितृभ्यो हितम्&rsquo;, पितृलोकोपभोगयोग्यम्</p>
<p>इत्यर्थः । तथा <strong>गान्धर्वं</strong> <strong>देवं</strong> <strong>प्राजापत्यं</strong> <strong>ब्राह्मं</strong> - गन्धर्वादिलोकोपभोग्यमित्यर्थः ।</p>
<p><strong>अन्येषां</strong> <strong>वा</strong> <strong>भूतानाम्</strong> । अन्यभूतसम्बन्धि वा शरीरं करोतीत्यर्थः । कर्तृत्वञ्चास्य</p>
<p>कर्मद्वारकं द्रष्टव्यम् ॥ ४ ॥</p>
<hr>
<p><strong>[कामादिपदार्थानामेकत्र</strong> <strong>प्रदर्शनम्]</strong></p>
<hr>
<p><strong>स</strong> <strong>वा</strong> <strong>अयमात्मा</strong> <strong>ब्रह्म</strong> <strong>विज्ञानमयो</strong> <strong>मनोमयः</strong> <strong>प्राणमयश्चक्षुर्मयः</strong> <strong>श्रोत्रमयः</strong></p>
<p><strong>पृथिवीमय:</strong> <strong>आपोमयो</strong> <strong>वायुमय</strong> <strong>आकाशमयस्तेजोमयोऽतेजोमय:</strong> <strong>काममयोऽकाममय:</strong></p>
<p><strong>क्रोधमयोऽ</strong> <strong>क्रोधमयो</strong> <strong>धर्ममयोऽधर्ममयः</strong> <strong>सर्वमय:</strong> <strong>तत्</strong> <strong>यदेतदिदम्मयोऽदोमय</strong> <strong>इति</strong> <strong>।</strong></p>
<p><strong>यथाकारी</strong> <strong>यथाचारी,</strong> <strong>तथा</strong> <strong>भवति</strong> <strong>साधुकारी</strong> <strong>साधुर्भवति,</strong> <strong>पापकारी</strong> <strong>पापो</strong> <strong>भवति;</strong></p>
<p><strong>पुण्य:</strong> <strong>पुण्येन</strong> <strong>कर्मणा</strong> <strong>भवति</strong> <strong>पाप:</strong> <strong>पापेन</strong> <strong>।</strong> <strong>अथो</strong> <strong>खल्वाहुः</strong> <strong>काममय</strong> <strong>एवायं</strong> <strong>पुरुष</strong></p>
<p><strong>इति</strong> <strong>।</strong> <strong>स</strong> <strong>यथाकामो</strong> <strong>भवति,</strong> <strong>तत्क्रतुः</strong> <strong>भवति;</strong> <strong>यत्क्रतुर्भवति,</strong> <strong>तत्</strong> <strong>कर्म</strong> <strong>कुरुते;</strong> <strong>यत्</strong></p>
<p><strong>कर्म</strong> <strong>कुरुते,</strong> <strong>तदभिसम्पद्यते</strong> <strong>॥</strong> <strong>५</strong> <strong>॥</strong></p>
<p><strong>प्र. -</strong> <strong>सा</strong> <strong>वा</strong> <strong>अयमात्या&hellip;&hellip;</strong> <strong>अदोमय</strong> इति । वैशब्दोऽवधारणे । सोऽयं</p>
<p><strong>विज्ञानमयः</strong> - ज्ञानरूपो ज्ञानगुणक आत्मा ब्रह्मैव सन् अपहतपाप्मत्वादि ब्राह्मरूपयुक्तोऽपि</p>
<p>सन् <strong>मनोमयः</strong> - उपकरणोपकरणित्वलक्षणसम्बन्धेन मनःप्रचुरः । मन उपकरणक इति</p>
<p>यावत् । एवं <strong>प्राणमय</strong> इत्यादावपि द्रष्टव्यम् । <strong>अतेजोमयः</strong> - तेजोव्यतिरिक्तपूर्वोक्तातिरिक्त-</p>
<p>महदहङ्कारादिमयः । तदुपकरणक इत्यर्थः । चतुर्विशतितत्त्वमयत्वात् शरीरस्येतरदनुक्तं</p>
<p>सर्वञ्च अतेजोमयशब्दसङ्गृहीतमिति द्रष्टव्यम् । <strong>अकाममयः</strong> - कामव्यतिरिक्तसङ्कल्प-</p>
<p>श्रद्धादिमय इत्यर्थः । <strong>अक्रोधमय</strong>:- प्रीतिमय इत्यर्थः । <strong>&lsquo;तद्येतदिति&rsquo;</strong> ब्रह्मापेक्षया</p>
<p>नपुंसकलिङ्गनिर्देशः । <strong>इदंमयोऽदोमयः</strong> - एतल्लोकपरलोकमय इत्यर्थः । <strong>यथाकारी</strong> <strong>यथाचारी</strong></p>
<p><strong>तथा</strong> भवति । यथा कर्तुं यथा आचरितुं शीलमस्य, सोऽयं यथाकारी ययाचारी । अग्निहोत्रादिकं</p>
<p>तु कर्म । तद्योग्यतापादकं सन्ध्यावन्दनादिकं तु आचरणम् । एतत् <em>चरणादिति</em> <em>चेन्न</em></p>
<p><em>तदुपलक्षणार्थेति</em> <em>कार्ष्णाजिनिः</em> (ब्र.सू.३-१-९) इति सूत्रभाष्ये स्पष्टम् । <strong>तथा</strong> <strong>भवति</strong> ।</p>
<p>तत्फलयुक्तो भवतीत्यर्थः । तदेव प्रपञ्चयति - <strong>साधुकारी</strong> <strong>साधुर्भवति</strong> <strong>पापकारी</strong> <strong>पापो</strong></p>
<p><strong>भवति</strong> । सत्कर्मकारी ब्राह्मणादिरमणीयशरीरयुक्तो भवति; पापकारी श्वचण्डालादि</p>
<p>कुत्सितशरीरयुक्तो भवतीत्यर्थः । एते साधुकारीत्वपापकारित्वे अपि प्राक्तनपुण्यपापप्रयुक्ते</p>
<p>इत्याह - <strong>पुण्यः</strong> <strong>पुण्येन</strong> <strong>कर्मणा</strong> <strong>भवतिः</strong> <strong>पापः</strong> <strong>पापेन</strong> ।</p>
<p><strong>अथो</strong> <strong>खल्वाहुः</strong> <strong>काममय</strong> <strong>एवायं</strong> <strong>पुरुष</strong> इति । <strong>अथो</strong> - शब्दः पक्षान्तरपरिग्रहे ।</p>
<p>केचिद्वन्धमोक्षकुशलाः <strong>खल्वाहुः</strong> -प्रसिद्धमित्वमाहुः - यद्यपि पुण्यापुण्ये शरीरग्रहणकारणम्,</p>
<p>तथापि कामप्रयुक्त एव हि पुरुष: पुण्यपापे कर्मणी उपचिनोति । तथा च <strong>अयं</strong> <strong>पुरुषः</strong></p>
<p><strong>काममय</strong> <strong>एव</strong> । काम एवास्य संसारस्य मूलमित्यर्थः । तथाचोक्तमाथर्वणे, <em>कामान्</em> <em>यः</em></p>
<p><em>कामयते</em> <em>मन्यमानः</em> <em>स</em> <em>कामभिर्जायते</em> <em>तत्र</em> <em>तत्र</em> (मुं.उ.३-२-२) इति तस्मात् काममय एवायं</p>
<p>पुरुषः । तदेवोपपादयति - <strong>स</strong> <strong>यथा</strong> <strong>कामो</strong> <strong>भवति,</strong> <strong>तत्क्रतुर्भवति</strong> । पुरुषस्य येन</p>
<p>प्रकारेण कामना उदेति, तेन प्रकारेण &lsquo;क्रतु&rsquo;शब्दितोऽध्यवसाय उदेति । <strong>यत्क्रतुर्भवति,</strong></p>
<p><strong>तत्</strong> <strong>कर्म</strong> <strong>कुरुते</strong> । तदनन्तरमध्यवसितं कर्म कुरुते । <strong>यत्कर्म</strong> <strong>कुरुते,</strong> <strong>तदभिसम्पद्यते</strong> ।</p>
<p>तस्य फलञ्च प्राप्नोति इत्यर्थः ॥ ५ ॥</p>
<p>तदेष श्लोको भवति-</p>
<p><strong>तदेव</strong> <strong>सक्तः</strong> <strong>सह</strong> <strong>कर्मणैति</strong> <strong>लिङ्गं</strong> <strong>मनो</strong> <strong>यत्र</strong> <strong>निषक्तमस्य</strong> <strong>।</strong></p>
<p><strong>प्राप्यान्तं</strong> <strong>कर्मणस्तस्य</strong> <strong>यत्किञ्चेह</strong> <strong>करोत्ययम्</strong> <strong>।</strong></p>
<p><strong>तस्माल्लोकात्</strong> <strong>पुनरेत्यस्मै</strong> <strong>लोकाय</strong> <strong>कर्मणे</strong> <strong>॥</strong></p>
<p><strong>इति</strong> <strong>तु</strong> <strong>कामयमानः</strong> <strong>।</strong> <strong>अथाकामयमानः</strong> <strong>योऽकामो</strong> <strong>निष्काम</strong> <strong>आप्तकाम</strong> <strong>आत्मकाम:</strong></p>
<p><strong>न</strong> <strong>तस्य</strong> <strong>प्राणा</strong> <strong>उत्क्रामन्ति,</strong> <strong>ब्रह्मैव</strong> <strong>सन्</strong> <strong>ब्रह्माप्येति</strong> <strong>॥</strong> <strong>६</strong> <strong>॥</strong></p>
<p><strong>प्र.-</strong> <strong>तदेषश्लोको</strong> <strong>भवति</strong> । एतस्मिन्नर्थे अयं श्लोकखण्डो भवतीत्यर्थः ।</p>
<p>तमेवाह - <strong>तदेव</strong> <strong>सक्तः</strong> <strong>-</strong> <strong>निषक्तमस्य</strong> । लिंग्यतेऽनेनति लिङ्गं गमकम् । तादृशमस्य जीवस्य</p>
<p>मनः यत्र फले <strong>निषक्तं</strong> निविष्टं भवति, <strong>तदेव</strong> - तत् फलमेव तत्फलारम्भक कर्मणा सह</p>
<p>देहवियोगकालेऽपि सक्तस्सन् <strong>एति</strong> - प्राप्नोतीत्यर्थः । इत्येषश्लोको भवतीत्यन्वयः&rsquo; ॥</p>
<p>प्रकृतमनुसरति - <strong>प्राप्यान्तं&hellip;&hellip;</strong> <strong>कर्मणे</strong> । अयं संसारी इह लोके फलमुद्दिश्य यत्</p>
<p>किञ्चित् कर्म करोति, <strong>तस्य</strong> - कर्मण: अन्तं भोगेनावसानं प्राप्य कृत्स्नफलं भुक्त्वा</p>
<p>इति यावत् - <strong>तस्मात्</strong> - अमुष्मात् लोकात् अस्मै लोकाय पुनरेति । किमर्थमित्यत्राह-</p>
<p><strong>कर्मणे</strong> - कर्म कर्तुमित्यर्थः । <strong>इति</strong> <strong>तु</strong> <strong>कामयमानः</strong> - एवं कामयमानः संसरतीत्यर्थः ।</p>
<p>एवमविद्वद्विषयं संसारं सप्रपञ्चमुपवर्ण्य उपसंहृत्याथ विदुषः तद्वैलक्षण्यं दर्शयति</p>
<p><strong>अथाकामयमानः&hellip;&hellip;</strong> <strong>ब्रह्माप्येति</strong> । अथ शब्दोऽर्थान्तरपरिग्रहे । <strong>अकामयमानः-</strong></p>
<p>वीतरागः । अत्रोच्यते इति शेषः । <strong>योऽकामो</strong> <strong>निष्काम</strong> <strong>आप्तकाम</strong> <strong>आत्मकामः</strong> । यः</p>
<p><strong>अकामः</strong> - कामशून्यः । कथं कामशून्यता इत्यत्राह - <strong>निष्काम</strong> इति । निर्गताः कामाः</p>
<p>यस्मात् स तथोक्तः । पूर्वस्थितानां कामानां निर्गतत्वात् अकामत्वम् उपपद्यत इति</p>
<p>भावः । उत्तरकामानां सत्वे निवृत्तपूर्वकामस्यापि कथमकामत्वमित्यत आह - <strong>आप्तकाम</strong></p>
<p>इति । आप्ता: कामा: येन स तथोक्तः । अतोऽनुप्तन्नोत्तरकाम इत्यर्थः । कथमाप्तकामत्व</p>
<p>इत्यत्राह - <strong>आत्मकाम</strong> <strong>इति</strong> । आत्मैव कामो यस्य स तथोक्तः । आत्मव्यतिरिक्तस्य</p>
<p>काम्यस्य वस्तुनोऽभावात् आत्मरूपकाम्यस्य नित्यसिद्धत्वात् आप्तकामत्वम्। अत</p>
<p>एव अकामत्वञ्च इत्यर्थः, एतादृशस्तु <strong>ब्रह्मैव</strong> <strong>सन्</strong> <strong>ब्रह्माप्येति</strong> इति योजना । <strong>ब्रह्मैव</strong> <strong>सन्</strong></p>
<p>&lsquo;आविर्भूतगुणाष्टकरूपब्राह्मरूपस्सन्&rsquo; <strong>ब्रह्माप्येति</strong>- परब्रह्मणि लीनो भवतीत्यर्थः ।</p>
<p>अपिपूर्वस्य एतेः लयार्थकत्वात् । <strong>लयो</strong> नाम तद्विविक्ततया दर्शनाभावाः । अपहतपाप्मत्वादि-</p>
<p>ब्राह्मरूपसाधर्म्येण परब्रह्मविविक्ततया &lsquo;दर्शनयोग्यो&rsquo; भवतीत्यर्थः । ननु एतन्न सम्भवति ।</p>
<p>ब्राह्मरूपाविर्भावो हि परं ब्रह्म उपसन्नस्यैव भवति <em>परं</em> <em>ज्योतिरूपसम्पद्य</em> <em>स्वेन</em> <em>रूपेणाभि-</em></p>
<p><em>निष्पद्यते</em> (छा.उ.८-१२-२) इति श्रवणात् । परब्रह्मोपसम्पत्तिर्नाम देशविशेषविशिष्ट</p>
<p>&lsquo;ब्रह्मप्राप्तिरेव&rsquo; । सा च देशविशेषे अर्चिरादिमार्गगतिमन्तरेण न सम्भवति । तद्गतिश्च</p>
<p>भूतसूक्ष्पयुक्त प्राणादिरूपलिङ्गशरीरयुक्तस्यैव भवति । तद्योगश्च कर्माधीनः । विधूतकर्मणश्च</p>
<p>उत्क्रान्तप्राणतया देहेन्द्रियप्राणयोगासम्भवेनार्चिरादिगत्यादेशविशेषविशिष्टब्रह्मप्राप्त्यसम्भवात्</p>
<p>ब्राह्मरूपाविर्भावाभावेन, <em>ब्रह्मैव</em> <em>सन्</em> <em>ब्रह्माप्यति</em> इति नोपपद्यते इत्याशक्याह - <em>न</em> <em>तस्य</em></p>
<p><em>प्राणा</em> <em>उत्क्रामन्तीति</em> । तस्मात् अकामत्वात् युक्तगुणाज्जीवात् प्राणा नोत्क्रामन्तीत्यर्थः ।</p>
<p>नटस्य शुणोति इतिवत् अपादानलक्षणसम्बन्धे षष्ठी । अत एव समानप्रकरणे माध्यन्दिन-</p>
<p>शाखायाम्, <em>न</em> <em>तस्मात्</em> <em>प्राणा</em> <em>उत्क्रामन्ति</em> इत्यतिस्पष्टं पञ्चमी श्रूयते ।</p>
<p><strong>[आसृत्युपक्रमाधिकरणम्]</strong></p>
<p>इदञ्च वाक्यमुत्क्रान्तिपादे चिन्तितम् । तत्र हि-<em>अत्र</em> <em>ब्रह्म</em> <em>समश्नुते</em> (क.उ.६-१४)</p>
<p>इति अत्रैव विदुषः ब्रह्मभावश्रवणात् नोत्क्रान्तिरिति प्राप्ते उच्यते; <em>समाना</em> <em>चामृत्युप-</em></p>
<p><em>क्रमादमृतत्वञ्चानुपोष्य</em> (ब्र.सू.४-२-७) । आसृत्युपक्रमात् - आगत्युपक्रमात् नाडीप्रवेशात्</p>
<p>प्राक् उत्क्रान्तिः &lsquo;विद्वदविदुषोः समाना&rsquo; । <em>शतञ्चैका</em> <em>च</em> <em>हृदयस्य</em> <em>नाडयस्तासां</em> <em>मूर्धानमभि-</em></p>
<p><em>निस्सृतैका</em> <em>।</em> <em>तयोर्ध्वमायन्नमृत्वमेति</em> (क.उ.६-१६) इति विदुषोऽपि नाडीविशेषेण उत्क्रान्ति&rsquo;</p>
<p>श्रवणात् उत्क्रान्तिरवर्जनीयैव । <em>अथ</em> <em>मोऽमृतो</em> <em>भवति</em> <em>अत्र</em> <em>ब्रह्म</em> <em>समश्नुते</em> इति</p>
<p>विदुषोऽत्रैव श्रूयमाणं यदमृतत्वम् तत् अनुपोष्य शरीरेन्द्रियसम्बन्धम् अदग्ध्वैव उत्तर-</p>
<p>पूर्वाधाश्लेषविनाशरूप&rsquo;ममृतत्वमश्नुते&rsquo; । <em>अत्र</em> <em>ब्रह्म</em> <em>समश्नुते</em> इति च उपासनकाल-</p>
<p>ब्रह्मानुभवाभिप्रायम् ।</p>
<p><em>तदापीतेः</em> <em>संसारव्यपदेशात्</em> (ब्र.सू.४-२-८) । अवश्यञ्च तत् अमृतत्वमदग्ध-</p>
<p>देहसम्बन्धस्यैव वक्तव्यम् । कुतः? आपीतेः संसारव्यपदेशात् । <strong>अपीतिः</strong> - अप्ययः</p>
<p>आब्रह्माप्ययं संसारो हि व्यपदिश्यते; <strong>तस्य</strong> <strong>तावदेव</strong> <strong>चिरं</strong> <strong>यावन्न</strong> <strong>विमोक्ष्ये</strong>, <em>अथ</em></p>
<p><em>सम्पत्स्ये</em> <em>इति</em> (छां.उ.६-१४-२) <em>अश्व</em> <em>इव</em> <em>रोमाणि</em> <em>विधूय</em> <em>पापं</em> <em>चन्द्र</em> <em>इव</em> <em>राहोर्मुखात्</em></p>
<p><em>प्रमुच्य</em> <em>।</em> <em>धूत्वा</em> <em>शरीरमकृतं</em> <em>कृतात्मा</em> <em>&lsquo;ब्रह्मलोकमभिसम्भवामि</em> (छां.उ.८-१३-१) <em>इति</em></p>
<p><em>व्यपदेशात्</em> ।</p>
<p><em>सूक्ष्मं</em> <em>प्रमाणतश्च</em> <em>तथोपलब्धे:</em> । (ब्र.सू.४-२-९) । देवयानेन पथा गच्छतोऽपि</p>
<p>विदुषः, <em>तं</em> <em>प्रति</em> <em>ब्रूयात्</em> <em>सत्यं</em> <em>ब्रूयात्</em> (कौ.उ.१-२) इति चन्द्रमस्संवादस्य प्रमाणप्रतिपन्नत्वाञ्च</p>
<p>सूक्ष्मं शरीरमामोक्षमनुवर्तते इति अभ्युपगन्तव्यम् । न ह्यशरीरस्य चन्द्रमसा संवादः</p>
<p>सम्भवति ।</p>
<p><em>नोपमर्देनातः</em> (ब्र.सू.४-२-१०) । अतः <em><strong>अथ</strong></em> <em><strong>मर्त्योऽमृतो</strong></em> <em><strong>भवति</strong></em> इति श्रूयमाण-</p>
<p>ममृतत्वं शरीरेन्द्रियसम्बन्धानुपमर्देनैव उत्तरपूर्वाघाश्लेषविनाशरूपमङ्गीकर्तव्यम् ।</p>
<p><em>अस्यैव</em> <em>चोपपत्तेरूष्मा</em> । (ब्र.सू.४-२-११)अस्यसूक्ष्मशरीरस्य क्वचिदुपसंहतत्वादेव</p>
<p>विदुषोऽपि म्रियमाणस्य क्वाचित्क ऊष्मा उपलभ्यते ।</p>
<p><em>प्रतिषेधादिति</em> <em>चेन्न</em> <em>शरीरात्</em> <em>स्पष्टो</em> <em>ह्येकेषाम्</em> । (ब्र.सू.४-२-१२) <strong>ननु</strong> <strong>योऽकामो</strong></p>
<p><strong>निष्काम</strong> <strong>आप्तकाम</strong> <strong>आत्मकामो</strong> <strong>न</strong> <strong>तस्य</strong> <strong>प्राणा</strong> <strong>उत्क्रामन्ति</strong> इति विदुषो देहादुत्क्रान्तिः</p>
<p>प्रतिषिद्धा । न च इदं शारीरापादानकोत्क्रमणनिषेधपरमिति वाच्यम् - <em>यत्रायं</em> <em>पुरुषो</em></p>
<p><em>म्रियते</em> <em>उदस्मात्</em> <em>प्राणा:</em> <em>क्रामन्ति</em> <em>आहो</em> <em>न</em> (बृ.उ.५-२-११) इत्यार्तभागप्रश्ने, <em>नेति</em> <em>होवाच</em></p>
<p><em>याज्ञवल्क्यः</em> <em>।</em> <em>स</em> <em>उच्छ्वयत्याध्मायत्याध्यातो</em> <em>मृतश्शेते</em> (बृ.उ.५-२-११) इति उच्छूनत्वादीनां</p>
<p>शरीरधर्माणां प्रतिपादनेन शरीरापादकोत्क्रमणप्रतिषेधकस्यैव&rsquo; युक्तत्वात् । न हि</p>
<p>शरीरस्योच्छूनत्वम् आध्यातत्वं शयितृत्वं वा युज्यते । अतः शरीरापादानकोत्क्रमणनिषेधात्</p>
<p>नोत्क्रान्तिर्विदुष इति चेन्न - शारीरादेव उत्क्रमणं प्रतिषिध्यते। एकेषां माध्यन्दिनानामाम्नाये</p>
<p>विस्पष्टम् <strong>योऽकामो</strong> <strong>निष्काम</strong> <strong>आत्मकाम</strong> <strong>आप्तकामो</strong> <strong>-</strong> <strong>न</strong> <strong>तस्मात्</strong> <strong>प्राणा</strong> <strong>उत्क्रामन्ती</strong></p>
<p>इति शारीरापादानकोत्क्रमणप्रतिषेधात् । काण्वशाखायां तु <strong>न</strong> <strong>तस्य</strong> <strong>प्राणा</strong> इति षष्ठी,</p>
<p>नटस्य शृणोतीतिवत् अपादानत्वलक्षणसम्बन्धपरा । <em>उदस्मात्</em> <em>प्राणाः</em> <em>क्रामन्त्याहो</em> <em>न</em></p>
<p>इत्यार्तभागप्रश्ने तु विदुष: अप्रस्तुतत्वेनाविद्वद्विषयत्वावश्यम्भावेन अविदुषश्च शरीरादुत्क्रान्तेः</p>
<p>प्रतिषेद्धुमशक्यतया तत्रापि शारीरापादानकोत्क्रमणप्रतिषेधपरत्वस्यैव युक्तत्वात् । न च</p>
<p>तत्र वाक्यशेषश्रुतानां ऊच्छूनत्वादीनामात्मन्यनुपपत्तिःदेहात्मनोरभेदोपचारेण</p>
<p>देहधर्माणामुच्छूनत्वादीनाम् आत्मन्यभिधान &lsquo;उपपत्तेः&rsquo; । शरीरापादानकोत्क्रान्ति-</p>
<p>प्रतिषेधवादिनापि, <em>आत्मकाम: -</em> <em>न</em> <em>तस्मात्</em> <em>प्राणा</em> <em>उत्क्रामन्ति</em> इति माध्यन्दिनशाखावाक्ये</p>
<p>अभेदोपचारस्यावश्याश्रयणीत्वात् न च प्राणानां शरीरादुत्क्रान्तेः अप्रसक्ततया प्रतिषेधो</p>
<p>न युक्त इति वाच्यम् - वृक्षादुड्डीयमान विहङ्गमसङ्घवत् यथायथं गमनसम्भवात्। <em>तस्य</em></p>
<p><em>तावदेव</em> <em>चिरं</em> <em>यावन्न</em> <em>विमोक्ष्ये</em> <em>अथ</em> <em>सम्पत्स्ये</em> (छा.उ.६-१४-२) इति देहवियोगानन्तर-</p>
<p>ब्रह्मसम्पत्तिवचनेन तदानीमेव शारीरात् प्राणोत्क्रमणस्य प्रसक्तत्वाच्च । तथा च</p>
<p>सूक्ष्मशरीरसाध्यार्चिरादिगत्यभावे ब्रह्मसंपत्तेः तत्साध्याया अनुपपत्तिरिति शङ्कापरिहाराय</p>
<p>न <strong>तस्य</strong> <strong>प्राणा</strong> <strong>उत्क्रामन्ति</strong> इत्युच्यते इति निरवद्यम् । अतो विद्वदविदुषोरुत्क्रान्तिः</p>
<p>समाना इति स्थितम् । प्रकृतमनुसरामः ॥ ६ ॥</p>
<p><strong>तदेष</strong> <strong>श्लोको</strong> <strong>भवति-</strong></p>
<hr>
<p><strong>यदा</strong> <strong>सर्वे</strong> <strong>प्रमुच्यन्ते</strong> <strong>कामा</strong> <strong>येऽस्य</strong> <strong>हृदि</strong> <strong>&lsquo;स्थिताः</strong> <strong>।</strong></p>
<p><strong>अथ</strong> <strong>मर्त्योऽमृतोभवत्यत्र</strong> <strong>ब्रह्म</strong> <strong>समश्नुते</strong> <strong>॥</strong> <strong>इति</strong> <strong>।</strong></p>
<p><strong>&lsquo;तद्यथाऽहिनिर्न्वयनी&rsquo;</strong> <strong>वल्मीके</strong> <strong>मृता</strong> <strong>प्रत्यस्ता</strong> <strong>शयीता,</strong> <strong>एवमेवेदँ</strong> <strong>शरीरँ</strong></p>
<p><strong>शेते</strong> <strong>।</strong> <strong>अथायमशरीरोऽमृतः</strong> <strong>प्राणो</strong> <strong>ब्रह्मैव</strong> <strong>तेज</strong> <strong>एव</strong> <strong>।</strong></p>
<p><strong>सोऽहं</strong> <strong>भगवते</strong> <strong>सहस्रं</strong> <strong>ददामीति</strong> <strong>होवाच</strong> <strong>जनको</strong> <strong>वैदेह</strong> <strong>॥</strong> <strong>७</strong> <strong>॥</strong></p>
<p><strong>प्र. -</strong> <strong>तदेष</strong> <strong>श्लोको</strong> <strong>भवति</strong> । तत् - तत्र ब्रह्मविदि विषये एष श्लोकः प्रवृत्तो</p>
<p>भवतीत्यर्थः। श्लोकमेवाह - <strong>यदा</strong> <strong>सर्वे&hellip;&hellip;</strong> <strong>समश्नुते</strong> <strong>इति</strong> <strong>।</strong> <strong>कामाः</strong> - दुर्विषय-</p>
<p>गोचरमनोरथाः <strong>अस्य</strong> - जीवस्य <strong>हृदि</strong> <strong>श्रिताः</strong> - हद्गताः सर्वे यदा शान्ता भवन्ति, अथ-</p>
<p>अनन्तरमेवोपासको&rsquo; मर्त्यः सन् <strong>अमृतो</strong> <strong>भवति</strong> - विनष्टाश्लिष्टपूर्वोत्तराघो भवति।</p>
<p><strong>अत्र</strong> <strong>ब्रह्म</strong> <strong>समश्नुते</strong> - अत्रेव उपासनवेलायां ब्रह्म अनुभवतीत्यर्थः । पापसम्बन्ध-</p>
<p>राहित्येन, ब्रह्मानुभवेन च इहेव मुक्त इव भवतीति यावत् । <strong>तद्यथा&hellip;&hellip;</strong> <strong>शरीरं</strong> <strong>शेते</strong>।</p>
<p>यथा अहे: निल्वयनी सर्पस्य निर्मोकः सर्पेण <strong>वल्मीके</strong> <strong>प्रत्यस्ता</strong> - विसृष्टा सर्पासंसक्ता अत</p>
<p>व <strong>मृता</strong> - निष्प्राणा अपि दूरे पश्यतां सर्पवदवभासमाना शयीत । एवमेव ब्रह्मविदः</p>
<p>शरीरमहम्बुद्ध्यगोचरतया परित्यक्तमपि, पश्यतां ब्रह्मविच्छरीरमिव भासमानं &lsquo;शेते इत्यर्थः ।</p>
<p><strong>अथायमशरीरो&hellip;&hellip;</strong> <strong>तेज</strong> <strong>एव</strong> <strong>।</strong> <strong>अथ</strong> - दर्शनसमानाकारब्रह्मविद्याधिगमोत्तरकालम्</p>
<p><strong>अयं</strong> - ब्रह्मवित् <strong>अमृतोऽपि</strong> - मरणहितोऽपि मरणात् प्रागपि <strong>अशरीरः</strong> - अशरीरकल्प</p>
<p>एव इत्यर्थः । शरीरस्पर्शिपरिवादादिजनितविषादाद्यभावात् इति भावः । <strong>प्राणो</strong> <strong>ब्रह्मैव</strong> ।</p>
<p>&lsquo;प्राणभृत्त्वेऽपि तादात्विकब्रह्मानुभवसत्त्वात् आविर्भूतब्राह्मरूप इवेत्यर्थः । <strong>तेज</strong> <strong>एव-</strong></p>
<p>अज्ञानवक्षणान्धकारप्रतिभट एवेत्यर्थः ।</p>
<p>एवं प्राप्तब्रह्मविद्यो जनक आह (किमिति) <strong>सोऽहं</strong> <strong>भगवते</strong> <strong>सहस्रं</strong> <strong>ददामीति</strong> ।</p>
<p>स्पष्टोऽर्थः ॥ ७ ॥</p>
<hr>
<p><strong>तदेते</strong> <strong>श्लोका</strong> <strong>भवन्ति-</strong></p>
<hr>
<p><strong>अणुः</strong> <strong>पन्था</strong> <strong>विततः</strong> <strong>पुराणो</strong> <strong>मां</strong> <strong>स्पृष्टोऽनुवित्तो</strong> <strong>मयैव</strong> <strong>।</strong> <strong>तेन</strong> <strong>धीरा</strong></p>
<p><strong>अपियन्ति</strong> <strong>ब्रह्मविदः</strong> <strong>स्वर्ग</strong> <strong>लोकमित</strong> <strong>ऊर्ध्वं</strong> <strong>विमुक्ताः</strong> <strong>॥</strong> <strong>८</strong> <strong>॥</strong></p>
<p><strong>प्र.-</strong> <strong>तदेते</strong> <strong>श्लोका</strong> <strong>भवन्ति</strong> <strong>।</strong> <strong>तत्</strong> - तत्र तस्मिन् विषये, ब्रह्मविद्विषये एते</p>
<p>श्लोका भवन्तीत्यर्थः । तानेवाह - <strong>अणुः</strong> <strong>पन्थाः&hellip;&hellip;</strong> <strong>मयैव</strong> <strong>।</strong> <strong>&lsquo;अणुः</strong> - दुर्विज्ञान:&rsquo;</p>
<p>मानान्तरानधिगम्यः, <strong>&lsquo;विततः&rsquo;</strong> - वेदान्तेषु विस्तरेण प्रतिप्रादितः, <strong>पुराण</strong>: - अनादिः,</p>
<p><strong>मां</strong> <strong>स्पृष्टः</strong> - उपासकं मां प्राप्तः शताधिकनाडीद्वारा स्वदेहस्पर्शीत्यर्थः । <strong>मयैवानुवित्तः</strong></p>
<p>योगदशायां मयैवानुभूतश्च योऽयं पन्थाः अर्चिरादिमार्गः, तेन मार्गेण <strong>धीराः</strong> - प्रज्ञाशालिनो</p>
<p>ब्रह्मविदः **इतः-**अस्मात् देहात् विमुक्तास्सन्तः <strong>ऊर्ध्वं</strong> - सर्वेभ्यो लोकेभ्यः ऊर्ध्वं <strong>स्वर्गं</strong></p>
<p><strong>लोकं</strong> - भगवल्लोकम् अत्र स्वर्गशब्दः प्रकरणात् भगवल्लोकपरः - <strong>अपियन्ति-</strong></p>
<p>प्राप्नुवन्तीत्यर्थः ॥ ८ ॥</p>
<p><strong>तस्मिञ्छुक्लमुत</strong> <strong>नीलमाहुः</strong> <strong>पिङ्गलं</strong> <strong>हरितं</strong> <strong>लोहितञ्च</strong> <strong>।</strong></p>
<p><strong>एष</strong> <strong>पन्था</strong> <strong>ब्रह्मणा</strong> <strong>हानुवित्तस्तेनैति</strong> <strong>ब्रह्मवित्</strong> <strong>पुण्यकृत्</strong> <strong>तैजसश्च</strong> <strong>॥</strong> <strong>९</strong> <strong>॥</strong></p>
<p><strong>प्र.-</strong> <strong>तस्मिन्&hellip;&hellip;</strong> <strong>तेजसश्च</strong> <strong>।</strong> <strong>तस्मिन्</strong> - अर्चिरादिके मार्गे <strong>शुक्लं</strong> <strong>नीलं</strong></p>
<p><strong>पिङ्गलं</strong> <strong>हरितं</strong> <strong>लोहितम्</strong> - आदित्यमित्यर्थः । <em>असौ</em> <em>वा</em> <em>आदित्यः</em> <em>पिङ्गल</em> <em>एष</em> <em>शुक्ल</em> <em>एष</em></p>
<p><em>नील</em> <em>एष</em> <em>पीत</em> <em>एष</em> <em>लोहितः</em> (छां.उ.८-६-१) इति श्रुत्यन्तरात् । एतादृशमादित्यं तस्मिन्</p>
<p>मार्गे सन्तमाहुः शास्त्रविदः । <strong>एष</strong> <strong>पन्थाः</strong> - एषोऽर्चिरादिः पन्थाः <strong>ब्रह्मणा</strong> <strong>हानुवित्तः-</strong></p>
<p>परब्रह्मणा सह तत्प्रापकतया ह प्रसिद्धं यथा तथा सम्बद्धः । ब्रह्मपथ इति श्रुतिप्रसिद्ध इति</p>
<p>यावत् । <strong>तेन</strong> - उक्तेनाचिरादिमार्गेण <strong>पुण्यकृत्</strong> <strong>ब्रह्मवित्</strong> - पूर्वं पुण्यं कृत्वा तद्वशेन</p>
<p>शुद्धान्तःकरणो ब्रह्मविच्च, <strong>तैजसश्च</strong> तेजस्सम्बन्धी तेज उपासक: - पञ्चाग्निविद्यानिष्ठश्चेति</p>
<p>यावत् - <strong>एति</strong> - गच्छतीत्यर्थः । <em>तद्य</em> <em>इत्थं</em> <em>विदुः</em> <em>ये</em> <em>चे</em> <em>मेऽरण्ये</em> <em>श्रद्धा</em> <em>तप</em> <em>इत्युपासते</em></p>
<p>(छां.उ.५-१०-१) इति श्रुत्यन्तरे पञ्चाग्निविदां ब्रह्मविदाञ्च अर्चिरादिगतिश्रवणात् । यद्यपि</p>
<p>पञ्चाग्निविद्यापि ब्रह्मात्मकप्रत्यगात्मविद्यात्वात् ब्रह्मविद्यैव - अथापि विद्यान्तरवत्</p>
<p>ब्रह्मविशेष्यकविद्यात्वाभावात् <strong>ब्रह्मवित्</strong> <strong>तेजसश्च</strong> इति पृथगुक्तिरिति द्रष्टव्यम् ॥ ९ ॥</p>
<hr>
<p><strong>[अविदुषः</strong> <strong>अन्धतमसाभिगमनम्]</strong></p>
<hr>
<p><strong>अन्धं</strong> <strong>तमः</strong> <strong>प्रविशन्ति</strong> <strong>योऽविद्यामुपासते</strong> <strong>।</strong></p>
<p><strong>ततो</strong> <strong>भूय</strong> <strong>इव</strong> <strong>ते</strong> <strong>तमो</strong> <strong>य</strong> <strong>उ</strong> <strong>विद्यायाँ</strong> <strong>रताः</strong> <strong>॥</strong> <strong>१०</strong> <strong>॥</strong></p>
<p><strong>प्र. -</strong> <em>ब्रह्मवित्पुण्यकृदित्युक्तं</em> कर्माङ्गकज्ञानस्य ब्रह्मप्राप्तिहेतुत्वं स्पष्टयति - <strong>अन्धं</strong></p>
<p><strong>तमः&hellip;&hellip;</strong> <strong>रताः</strong> <strong>।</strong> <strong>ये</strong> <strong>अविद्याम्</strong> <strong>उपासते</strong> - अत्र अविद्याशब्द: कर्मवाची । <em>अविद्याकर्मसंज्ञान्या</em></p>
<p>(वि.पु.६-७-६१) <em><strong>तर्तुं</strong></em> <em>मृत्युमविद्यया</em> (वि.पु.६-६-१२) इति च वचनात् - ये केवलं स्वर्गादि-</p>
<p>फलोद्देशेन कर्मानुतिष्ठन्ति, न तु ब्रह्मज्ञानार्थितया, ते <strong>अन्धं</strong> <strong>तमः</strong> <strong>प्रविशन्ति</strong> दुस्तरं</p>
<p>संसारलक्षणमन्धकारं प्रतिपद्यन्ते इत्यर्थः । <strong>य</strong> <strong>उ</strong> <strong>विद्यायां</strong> <strong>रताः</strong> उ शब्दोऽवधारणे -</p>
<p>नित्यनैमित्तिकं कर्म परित्यज्य विद्यायामेव यतन्ते ये तेऽपि ततः <em>मोहात्</em> <em>तस्य</em> <em>परित्यागः</em></p>
<p><em>तामसः</em> <em>परिकीर्तितः</em> (भ.गी.१८-७) इत्युक्तरीत्या तस्मात् तामसत्यागवशात् <strong>भूय</strong> <strong>इव</strong> <strong>तमः-</strong></p>
<p><strong>इव</strong> शब्दः एवार्थः । प्रविशन्तीत्यनुषङ्गः । पूर्वस्मादधिकं संसारमेव प्रविशन्तीत्यर्थः ।</p>
<p>उक्ततामसत्यागप्रयुक्तमनोमालिन्येन ज्ञानानिष्पत्त्या फललेशमपि अलब्ध्वा पतिता भवन्तीत्यर्थः ।</p>
<p>नानेन वचनेन ज्ञानकर्मणोः समुच्चय इति मन्तव्यम् ; ज्ञानव्यतिरिक्तोपायनिषेधकवचनैः</p>
<p>ज्ञानस्य मोक्षोपायत्वप्रतिपादकवचनैः, कर्मणां ज्ञानाङ्गत्वप्रतिपादकवचनैश्च, <em>नान्यः</em> <em>पन्था</em></p>
<p><em>अयनाय</em> <em>विद्यते</em>, (तै.सं.३-१२-७) <em>ब्रह्मविदाप्नोति</em> <em>परम्</em> (ते.आन.१-१) <em>तमेतं</em> <em>वेदानु-</em></p>
<p><em>वचनेन</em> <em>ब्राह्मणा</em> <em>विविदिषन्ति</em> <em>यज्ञेन</em> <em>दानेन</em> (बृ.उ.६-४-२२) इत्यादिभिः भूयोभिः</p>
<p>विरोधप्रसङ्गात् ॥ १० ॥</p>
<p><strong>अनन्दा</strong> <strong>नाम</strong> <strong>ते</strong> <strong>लोका</strong> <strong>अन्धेन</strong> <strong>तमसाऽऽवृताः</strong> <strong>।</strong></p>
<p><strong>ताँस्ते</strong> <strong>प्रेत्याभिगच्छन्ति</strong> <strong>अविद्वांसोऽबुधो</strong> <strong>जनाः</strong> <strong>॥</strong> <strong>११</strong> <strong>॥</strong></p>
<p><strong>प्र. -</strong> अन्धतमसप्रवेशे किं भवतीत्यत्राह - <strong>अनन्दा</strong> <strong>नाम&hellip;&hellip;</strong> <strong>जनाः</strong> ।</p>
<p><strong>अनन्दाः</strong> - सुखलेशशून्याः <strong>अन्धतमसावृता</strong>: केचन लोकाः सन्ति । तान् लोकान् मृत्वा</p>
<p>गच्छन्ति ते । के? ये <strong>अविद्वांसः</strong> - &lsquo;ब्रह्मज्ञानहीनाः&rsquo;; <strong>अबुधः</strong> - ये प्रत्यगात्मविद्याशून्याः ।</p>
<p>पञ्चाग्निविद्याशून्या इति यावत् । पूर्वं तयोरेव प्रस्तुतत्वादिति द्रष्टव्यम् । <strong>बुध</strong> इति</p>
<p>बुध्यतेः क्विबन्तस्य प्रथमाबहुवचनान्तस्य रूपम् ॥ ११ ॥</p>
<p><strong>[देवकर्तृकं</strong> <strong>ज्योतिषां</strong> <strong>ज्योतिष</strong> <strong>उपासनम्]</strong></p>
<hr>
<p><strong>आत्मानञ्चेद्विजानीयादयमस्मीति</strong> <strong>पूरुषः</strong> <strong>।</strong></p>
<p><strong>किमिच्छन्</strong> <strong>कस्य</strong> <strong>कामाय</strong> <strong>शरीरमनु</strong> <strong>संज्वरेत्</strong> <strong>॥</strong> <strong>१२</strong> <strong>॥</strong></p>
<p><strong>प्र-</strong> <strong>आत्मानञ्चेद्विजानीयात्&hellip;&hellip;</strong> <strong>संज्वरेत्</strong> । यदि <strong>अयं</strong> <strong>पूरुषः</strong> - जीव:</p>
<p>स्वात्मानम्, <strong>अयमस्मि</strong> - एतादृशोऽहमस्मि - देहेन्द्रियमनःप्राणधीविलक्षणो ब्रह्मात्मकोऽहम्</p>
<p>अस्मीति विजानीयात्, तदा देहेन्द्रियोपभोग्येषु लोकादिषु स्पृहाया अभावात् ; देहाद्यभि-</p>
<p>मानकाले स्वबन्धुभूततया अभिमतभार्यापुत्रादेरपि अभावाच्च <strong>किमिच्छन्</strong> - स्वस्य किं</p>
<p>वा फलमिच्छन् <strong>कस्य</strong> <strong>कामाय</strong> - स्वानुबन्धिनो वा कस्य दारपुत्रादिकस्याभीष्टाय</p>
<p><strong>शरीरमनुसंज्वरेत्</strong> - शरीरानुबन्धिफलमनुस्मृत्य कुतस्तप्येदित्यर्थः । अतोऽसौ कृतकृत्य</p>
<p>एवेत्यर्थः ॥ १२ ॥</p>
<p><strong>यस्यानुवित्तः</strong> <strong>प्रतिबुद्ध</strong> <strong>आत्माऽस्मिन्</strong> <strong>&lsquo;सन्देहे।</strong> <strong>गहने</strong> <strong>प्रविष्टः</strong> <strong>।</strong></p>
<p><strong>स</strong> <strong>विश्वकृत्</strong> <strong>स</strong> <strong>हि</strong> <strong>सर्वस्य</strong> <strong>कर्ता</strong> <strong>तस्य</strong> <strong>लोकः</strong> <strong>स</strong> <strong>उ</strong> <strong>लोक</strong> <strong>एव</strong> <strong>॥</strong> <strong>१३</strong> <strong>॥</strong></p>
<p><strong>प्र. -</strong> पुनरपि स्तौति - <strong>यस्यानुवित्तः&hellip;&hellip;</strong> <strong>प्रविष्टः</strong> <strong>।</strong> <strong>गहने</strong> - विषमे <strong>अस्मिन्</strong> -</p>
<p>अनर्थशतसङ्कटे देहे प्रविष्टस्सन् <strong>यस्य</strong> - जीवस्य <strong>आत्मा</strong> - स्वरूपं प्रकृतिविविक्तत्व-</p>
<p>ब्रह्मात्मकत्वश्रवणमननाभ्यासेन <strong>अनुवित्तः</strong> - अवगतः <strong>प्रतिबुद्धः</strong> ध्यातश्च भवतीत्यर्थः । <strong>स</strong></p>
<p><strong>विश्वकृत्</strong> - स एव लोककृत् । ईश्वरवत् जगद्वन्द्य इति यावत् । तत्र हेतुमाह - <strong>स</strong> <strong>हि</strong></p>
<p><strong>सर्वस्य</strong> <strong>कर्ता</strong> <strong>तस्य</strong> <strong>लोकः</strong> <strong>उ</strong> <strong>लोक</strong> <strong>एव</strong> <strong>।</strong> <strong>लोकः</strong> - आश्रयभूतः उ - सर्वश्रुतिप्रसिद्धः</p>
<p>सर्वस्य <strong>कर्ता</strong> य ईश्वरः, तस्यापि स तु &lsquo;पूर्वोक्तब्रह्मवित्&rsquo; <strong>लोक</strong> <strong>एव</strong> - आधार एव ।</p>
<p><em>ज्ञानी</em> <em>त्वात्मैव</em> <em>मे</em> <em>मतम्</em> (भ.गी.७-१८) इति भगवतैव गीतत्वात् भगवतो ज्ञानिनं विना</p>
<p>आत्मसत्ताया अभावात् इति भावः । <strong>उ</strong> शब्दः प्रसिद्धी ॥ १३ ॥</p>
<hr>
<p><strong>इहैव</strong> <strong>सन्तोऽथ</strong> <strong>विद्मस्तद्</strong> <strong>वयं</strong> <strong>न</strong> <strong>चेदवेदिर्महती</strong> <strong>विनष्टिः</strong> <strong>।</strong></p>
<p><strong>य</strong> <strong>एतद्विदुरमृतास्ते</strong> <strong>भवन्त्यथेतरे</strong> <strong>दुःखमेवापियन्ति</strong> <strong>॥</strong> <strong>१४</strong> <strong>॥</strong></p>
<hr>
<p><strong>प्र. -</strong> <strong>इहैव&hellip;&hellip;</strong> <strong>विनष्टिः</strong> <strong>।</strong> <strong>इहैव</strong> <strong>सन्तः</strong> अस्मिन्नेव जन्मनि वर्तमाना वयं</p>
<p>**तत्-**ब्रह्म <strong>विद्म</strong>:-जानीमः । <strong>न</strong> <strong>चेत्-</strong> जानीमः, तर्हि <strong>अवेदिः</strong>-वेदनं वेदिः ।</p>
<p>&lsquo;सर्वधातुभ्यः इन्&rsquo; (उणादि.५५७) इति इन्प्रत्ययः । न: &lsquo;स्वरार्थ: । <strong>अवेदिः</strong> - अज्ञानं</p>
<p>भवति । तदिदञ्च <strong>महती</strong> <strong>विनष्टिः</strong> - महाहानिरित्यर्थः । तेन ज्ञानस्यास्मिन्नेव जन्मनि</p>
<p>प्राप्तस्य महालाभरूपत्वमार्थिकम् । इदं ज्ञानाज्ञानयोरेव महालाभहानित्वं दर्शयति <strong>य</strong></p>
<p><strong>एतद्विदुः&hellip;&hellip;</strong> <strong>अपियन्ति</strong> <strong>।</strong> <strong>एतत्</strong> - परब्रह्म । <strong>अमृताः</strong>-मुक्ता: । <strong>इतरे-</strong></p>
<p>एतद्वैदनहीनाः <strong>दुःखं</strong> - संसारम् । &lsquo;शिष्टः स्पष्टार्थः&rsquo; ॥ १४ ॥</p>
<hr>
<p><strong>यदैतमनुपश्यत्यात्मानं</strong> <strong>देवमञ्जसा</strong> <strong>।</strong></p>
<p><strong>ईशानं</strong> <strong>भूतभव्यस्य</strong> <strong>न</strong> <strong>ततो</strong> <strong>विजुगुप्सते</strong> <strong>॥</strong> <strong>१५</strong> <strong>॥</strong></p>
<hr>
<p><strong>प्र. -</strong> तज्ज्ञानस्य महाफलत्वमेवाह - <strong>यदैतम्&hellip;&hellip;</strong> <strong>न</strong> <strong>ततो</strong> <strong>विजुगुप्सते</strong> । यदा</p>
<p>एतं भूतभव्यादेरीशितारं <strong>देवं</strong> - द्योतमानं सर्वभूतानाम् <strong>आत्मानम्</strong> - अन्तर्यामिणं द्राक्</p>
<p><strong>अनुपश्यति</strong> - सम्यक् पश्यति, <strong>तत:</strong>- तदा सर्वस्यापि एकात्मकत्वज्ञानात् न</p>
<p>विजुगुप्सते - सर्ववस्तुषु निन्दा न प्रवर्तत इत्यर्थः ॥ १५ ॥</p>
<p><strong>यस्मादर्वाक्</strong> <strong>संवत्सरोऽहोभिः</strong> <strong>परिवर्तते</strong> <strong>।</strong></p>
<p><strong>तं</strong> <strong>देवा</strong> <strong>ज्योतिषां</strong> <strong>ज्योतिरायुर्होपासतेऽमृतम्</strong> <strong>॥</strong> <strong>१६</strong> <strong>॥</strong></p>
<p><strong>प्र.-</strong> <strong>यस्मात्&hellip;&hellip;</strong> <strong>परिवर्तते</strong> <strong>।</strong> <strong>यस्मात्</strong> - भूतभव्येशानात् परमात्मनः</p>
<p><strong>&lsquo;अर्वाक्&rsquo;</strong> - तदन्यविषय एवेति यावत् । कालात्मा संवत्सरः स्वावयवैरहोभिः <strong>परिवर्तते</strong> -</p>
<p>परिच्छेदकत्वेन वर्तते । य आत्मा संवत्सरमासादिलक्षणकालपरिच्छेदात् अतीत इत्यर्थः । <strong>तं</strong></p>
<p><strong>देवाः&hellip;&hellip;</strong> <strong>अमृतम्</strong> <strong>।</strong> <strong>ज्योतिषां</strong> <strong>ज्योतिः-</strong> प्रकाशकानां प्रकाशकम्, <strong>अमृतं-</strong></p>
<p>कालापरिच्छिन्नम्, <strong>आयुः</strong> - सर्वप्राणिप्राणनहेतुभूतं <strong>तं</strong> <strong>ह</strong> <strong>देवा</strong> <strong>उपासते</strong> - देवोपास्यत्वं</p>
<p>तु तस्यैवेत्यर्थः । उक्तञ्च व्यासार्यै:, <em>ज्योतिषि</em> <em>भावाच्च</em> (ब्र.सू.१-३-३१) इति सूत्रे, <em>&lsquo;देवा</em></p>
<p><em>एव</em> <em>ज्योतिरुपासते&rsquo;</em> <em>इति</em> <em>वा, &lsquo;देवा</em> <em>ज्योतिरेवोपासते&rsquo;</em> इति वा वाक्यभङ्गी स्यात् । तत्र</p>
<p>न प्रथम: कल्पो युज्यते; मनुष्याणामनधिकारप्रसङ्गात् । तस्मात् ज्योतिरेवोपासते इत्यर्थः</p>
<p>इति ॥ १६ ॥</p>
<p><strong>[पञ्चपञ्चजनशब्दार्थविचारः]</strong></p>
<hr>
<p><strong>यस्मिन्</strong> <strong>पञ्च</strong> <strong>पञ्चजना</strong> <strong>आकाशश्च</strong> <strong>प्रतिष्ठितः</strong> <strong>।</strong></p>
<p><strong>तमेवमन्य</strong> <strong>आत्मानं</strong> <strong>विद्वान्</strong> <strong>ब्रह्मामृतोऽमृतम्</strong> <strong>॥</strong> <strong>१७</strong> <strong>॥</strong></p>
<hr>
<p><strong>प्र. -</strong> <strong>यस्मिन्</strong> <strong>&hellip;&hellip;</strong> <strong>प्रतिष्ठितः</strong> <strong>।</strong> &lsquo;पञ्चजनसंज्ञाः पञ्च&rsquo;, आकाशश्च यत्र प्रतिष्ठित</p>
<p>इत्यर्थः । अत्राकाशशब्दो भूतान्तरस्याप्युपलक्षकः । पूर्वस्मिन् मन्त्रे <em>ज्योतिषां</em> <em>ज्योतिरिति</em></p>
<p>&lsquo;षष्ठ्यन्तज्योतिश्शब्दस्यार्थनिर्णायकसापेक्षत्वात्&rsquo;, अत्र &lsquo;पञ्चजनस्याप्यर्थनिर्णायकान्तर-</p>
<p>सापेक्षत्वाच्च, पञ्चत्वसंख्यान्वययोग्यानि ज्योतीषीन्द्रियाणि एवेत्यवसीयन्ते । उक्तञ्च व्यासार्यै:</p>
<p><em>श्रुत्यैव</em> <em>पञ्चसङ्ख्या</em> <em>विशेषितत्वात्</em> <em>पञ्चसङ्ख्यज्योतिरन्तरप्रसिद्ध्यभावाच्च</em> <em>परिशेषेणेन्द्रिय-</em></p>
<p><em>त्वावगम</em> इति । <strong>तमेवमन्य&hellip;&hellip;</strong> <strong>अमृतम्</strong> । तादृशमात्मानम् अमृतं ब्रह्मेत्येवं विद्वान्</p>
<p>अन्यः - पूर्वमन्त्रे उपासकत्वेनोक्तदेवेभ्योऽन्यो मनुष्योऽप्यमृतो भवतीत्यर्थः ॥ १७ ॥</p>
<p><strong>प्राणस्य</strong> <strong>प्राणमुत</strong> <strong>चक्षुषश्चक्षुरुत</strong> <strong>श्रोत्रस्य</strong> <strong>श्रोत्रम्</strong> <strong>।</strong></p>
<p><strong>मनसो</strong> <strong>ये</strong> <strong>मनोविदुः,</strong> <strong>ते</strong> <strong>निचिक्युर्ब्रह्म</strong> <strong>पुराणमग्र्यम्</strong> <strong>॥</strong> <strong>१८</strong> <strong>॥</strong></p>
<hr>
<p><strong>प्र.-</strong> पञ्चजनशब्दनिर्दिष्टानि ज्योतींषि कानि इत्यपेक्षायां आह - <strong>प्राणस्य&hellip;&hellip;</strong></p>
<p><strong>पुराणमग्र्यम्</strong> । अत्र प्राणशब्देन स्पार्शनेन्द्रियं गृह्यते; वाय्वाप्यायितत्त्वात् स्पार्शनेन्द्रियस्य</p>
<p>मुख्यप्राणस्य ज्योतिश्शब्देन प्रदर्शनायोगात् । <strong>चक्षुष</strong> <strong>इति</strong> चक्षुरिन्द्रियं गृह्यते । <strong>श्रोत्रस्येति</strong></p>
<p>श्रोत्रेन्द्रियम् । मनस इति मनो गृह्यते । समानप्रकरणे माध्यन्दिनशाखायाम् , <strong>&lsquo;अन्नस्यान्नम्</strong></p>
<p>इति&rsquo;, पाठात् &lsquo;<strong>अनुक्तमन्यतो</strong> <strong>ग्राह्यम्</strong>&rsquo; इति न्यायेन तदपि गृह्यते । सूत्रितञ्च <em>ज्योतिषैकेषाम-</em></p>
<p><em>सत्यन्ने&rsquo;</em> (ब्र.सू.१-४-१३) इति । &lsquo;अन्नशब्देन च अन्नसम्बन्धिनोः&rsquo; घ्राणरसनयोः &lsquo;तन्त्रेण</p>
<p>ग्रहणम् । अन्नेन घ्राणस्य आप्यायितत्त्वलक्षणसम्बन्धः, रसनस्य अन्नभक्षकतया अन्नसम्बन्ध</p>
<p>इति द्वयोरपि ग्रहणम् । एतत्सर्वं भाष्यश्रुतप्रकाशिकयोः स्पष्टम् । एवं प्रकाशकत्वेन</p>
<p>ज्योतिश्शब्दितत्वक्चक्षुरादीन्द्रियाणामपि त्वक्चक्षुरादिवत् प्रकाशकम् - तेषां तत्तद्विषय-</p>
<p>ग्रहणशक्तयाधायकमित्यर्थः । एतादृशं ये जानन्ति, ते <strong>पुराणं</strong> - पूर्वस्थितम् <strong>अग्र्यम्</strong> -</p>
<p>अग्रे ऊर्ध्वमपि स्थितं <strong>ब्रह्म</strong> - परं ब्रह्म <strong>निचिक्युः</strong> - निश्चितवन्त इत्यर्थः ॥</p>
<p><strong>[सङ्ख्योपसङ्ग्रहाधिकरणम्]</strong></p>
<p>इदञ्च चिन्तितं समन्वयाध्याये चतुर्थे पादे । तत्रहि - <em>यस्मिन्</em> <em>पञ्चपञ्चजना</em></p>
<p><em>आकाशश्च</em> <em>प्रतिष्ठित:</em> इति वाक्ये पञ्चत्वविशेषितया पञ्चसङ्ख्यया पञ्चविंशतिसङ्ख्याप्रतीतेः</p>
<p><strong>साङ्ख्य</strong>स्मृति सिद्धाब्रह्मात्मकपञ्चविंशतितत्त्वप्रतिपादकमेवेदं वाक्यमिति पूर्वपक्षे प्राप्ते</p>
<p>उच्यते न <em>सङ्घयोपसङ्ग्रहादपि</em> <em>नानाभावादतिरेकाच्च</em> (ब्र.सू.१-४-११) पञ्चविंशतिसङ्ख्या-</p>
<p>प्रतीतिवशादपि न साङ्ख्याभिमततत्त्वस्वीकारः नानाभावात् - नानात्वात् । भिन्नत्वादिति</p>
<p>यावत् । साङ्ख्याभिमताब्रह्मात्मकपञ्चविंशतितत्त्वेभ्यः, <em>यस्मिन्</em> <em>पञ्च</em> <em>पञ्चजनाः</em> इति</p>
<p>ब्रह्माधारकतया ब्रह्मात्मकत्वेन प्रतिपाद्यमानानां तत्त्वानां भिन्नत्वादित्यर्थः । अतिरेकाच्च</p>
<p><em>यस्मिन्</em> <em>पञ्च</em> <em>पञ्चजना</em> <em>आकाशश्च</em> <em>प्रतिष्ठित:</em> वाक्ये यस्मिन्नित्याधारतया निर्दिष्टस्यात्मनश्च,</p>
<p><em>आकाशश्च</em> <em>प्रतिष्ठित</em> &lsquo;इत्याकाशस्य च&rsquo; प्रतिपादनेन सप्तविंशतितत्त्वप्रतीतेश्च न साङ्ख्यमत-</p>
<p>प्रत्यभिज्ञानम् । <em>न</em> <em>सङ्घयोपसङ्ग्रहादपि</em> इत्यपिशब्दात्, वस्तुतः सङ्ख्योपसङ्ग्रहोऽपि</p>
<p>नास्ति; पञ्चभिरारब्धसमूहपञ्चकासम्भवात् । न हि तन्त्रप्रसिद्धेषु &lsquo;तत्त्वेषु पञ्चसु</p>
<p>&lsquo;पञ्चत्व&rsquo;संख्यानिवेश निमित्तं जात्यादिकमस्ति । न च पञ्चकर्मेन्द्रियाणि, पञ्चज्ञानेन्द्रियाणि,</p>
<p>पञ्चमहाभूतानि, पञ्चतन्मात्राणि, अवशिष्टानि पञ्च इत्यवान्तरसङ्घयानिवेशनिमित्तमस्त्येवेति</p>
<p>वाच्यम् - आकाशस्य &lsquo;पृथङ्निर्देशेन पञ्चभिरारब्धमहाभूतसमूहासिद्धेः । अतः पञ्चजना</p>
<p>इत्ययं समासो न समाहारविषयः । अपि तु <em>दिक्सङ्घचे</em> <em>संज्ञायाम्</em> (पा.सू.२-१-५०) इति</p>
<p>संज्ञाविषयः । &lsquo;<em>अन्यथा</em> <em>पञ्च</em> <em>पञ्चपूल्ये</em> इतिवत् <em>पञ्च</em> <em>पञ्चजन्य</em> इति स्यात् । ततश्च,</p>
<p><em>सप्तसप्तर्षयो</em> <em>अमला:</em> इतिवत् <em>पञ्च</em> <em>पञ्चजना</em> इति निर्देश उपपद्यते ।</p>
<p>के पुनस्ते पञ्चजना इत्यत्राह - <em>प्राणादयो</em> <em>वाक्यशेषात्</em> (ब्र.सू.१-४-१२) । <em>प्राणस्य</em></p>
<p><em>प्राणम्</em> इति वाक्यशेषश्रुताः प्राणचक्षुश्श्रोत्रा मनोरूपाः पञ्चार्था अवसीयन्ते । नन्वेवं</p>
<p>काण्वानामन्न पाठाभावात् कथं पञ्चपञ्चजनप्रतीतिरित्यत्राह-<em>ज्योतिषैकेषामसत्यन्ने</em> ।</p>
<p>एकेषां काण्वानां पाठे असति अन्ने, <em>तं</em> <em>देवा</em> <em>ज्योतिषां</em> <em>ज्योतिरिति</em> प्रक्रमश्नुत-</p>
<p>षष्ठ्यन्तज्योतिश्शब्दादेव पञ्चजनशब्दितानि इन्द्रियाणि इत्यवसीयन्ते । ज्योतिश्शब्दस्यापि</p>
<p>अर्थनिर्णायकसापेक्षत्वात् ; पञ्चजनशब्दस्यापि अर्थनिर्णायक सापेक्षत्वात् ; परस्पराकाङ्क्षा-</p>
<p>वशेन पञ्चत्वसङ्ख्यायुक्तानि प्रकाशकतया ज्योतिश्शब्दितानि इन्द्रियाण्येव पञ्चजना इति</p>
<p>स्थितम् । प्रकृतमनुसरामः ॥ १८ ॥</p>
<p><strong>[मनसा</strong> <strong>ब्रह्मण</strong> <strong>दर्शनम्]</strong></p>
<p><strong>मनसैवानु</strong> <strong>द्रष्टव्यं</strong> <strong>नेह</strong> <strong>नानास्ति</strong> <strong>किञ्चन</strong> <strong>।</strong></p>
<p><strong>मृत्योः</strong> <strong>स</strong> <strong>मृत्युमाप्नोति</strong> <strong>य</strong> <strong>इह</strong> <strong>नानेव</strong> <strong>पश्यति</strong> <strong>॥</strong> <strong>१९</strong> <strong>॥</strong></p>
<hr>
<p><strong>प्र. -</strong> तज्ज्ञाने साधनमाह - <strong>मनसैवानु</strong> <strong>द्रष्टव्यम्</strong> <strong>।</strong> <strong>अनु</strong> - पश्चात् । श्रवणमननान्तरम्</p>
<p>इत्यर्थः । <strong>मनसैव</strong> <strong>द्रष्टव्यम्</strong> । दर्शनसमानाकारस्मृतिसन्ततिरूपध्यानं विशुद्धेन मनसा</p>
<p>सम्पाद्यमित्यर्थः । नन्वेकस्यात्मनः पञ्चजनभूताकाशाद्याधारत्वं न सम्भवतीति मन्यमानं</p>
<p>प्रत्याह- <strong>नेह</strong> <strong>नानास्ति</strong> <strong>किञ्चन</strong> <strong>।</strong> <strong>इह</strong> - द्रष्टव्ये ब्रह्मणि नानाशब्दो भावप्रधानः</p>
<p>नानात्वमित्यर्थः । <em>यस्मिन्</em> <em>पञ्च</em> <em>पञ्चजना</em> इति मन्त्रनिर्दिष्टे आत्मनि किञ्चन &lsquo;नानात्वं&rsquo;</p>
<p>नास्ति; भेदलेशोऽपि नास्ति इत्यर्थः । मृत्योः स मृत्युमाप्नोति य इह नानेव पश्यति ।</p>
<p>इवशब्दः अल्पार्थः । इह निखिलप्रपञ्चाधारभूते आत्मनि अल्पमपि नानात्वं <strong>यः</strong> पश्यति,</p>
<p><strong>स</strong> <strong>मृत्योर्मृत्युमाप्नोति</strong> संसारात् संसारम् आप्नोति । अत्यन्तं संसारमाप्नोति इत्यर्थः ।</p>
<p>अस्य वाक्यस्य परैरप्येवमेव व्याख्यातत्वात् नात्र वाक्ये प्रपञ्चमिथ्यात्वप्रतिपादन-</p>
<p>प्रत्याशा कार्या । विज्ञानमात्रास्तित्वनिरासिभिः, <em>नाभाव</em> <em>उपलब्धेः</em> (ब्र.सू.२-२-२७)</p>
<p><em>वैधर्म्याच्च</em> <em>न</em> <em>स्वप्नादिवत्</em> (ब्र.सू.२-२-२८) <em>न</em> <em>भावोऽनुपलब्धे:</em> (ब्र.सू.२-२-२९) इति</p>
<p>सूत्रैः सर्वशून्यत्वनिरासिना <em>सर्वथानुपपत्तेश्च</em> (ब्र.सू.२-२-३०) इति सूत्रेण च</p>
<p>प्रपञ्चमिथ्यात्ववादस्य निरस्तत्वाच्च ।</p>
<p>तत्र हि - विज्ञानमेव तत्त्वम् ; नान्यत् परमाणुसमुदायरूपं &lsquo;तदारब्धावयविरूपं वा</p>
<p>किञ्चिदस्ति; परमाणूनामप्रमाणिकत्वात् । तेषां क्षणिकानां समुदायभावसम्भवात् ।</p>
<p>निरवयवेषु परमाणुषु संयोगस्य व्याप्यवृत्तित्वाव्याप्यवृत्तित्वविकल्पदुःस्थत्वेन अवयवेषु</p>
<p>अवयविनः कृत्स्नैकदेशविकल्पदुःस्थत्वेन च परस्परसंयुक्तावयवतदाश्रितावयसम्भवाच्च ।</p>
<p>&lsquo;बाह्यार्थानाम्&rsquo; &lsquo;आन्तरविज्ञानसम्बन्धानिरूपणेन तद्विषयत्वासम्भवाच्चः, सम्बन्धं विना</p>
<p>विषयत्वे सर्वविषयाणामेकस्मिन्नेव विज्ञाने अवभासप्रसङ्गात् । न च बाह्यार्थाभावे</p>
<p>नीलपितादिज्ञानानां निरालम्बनत्वापातः; ज्ञानानामेव नीलपीताद्याकारत्वात् । नीलादिकं</p>
<p>ज्ञानाभिन्नं ज्ञानोपलम्भव्याप्योपलम्भविषयत्वात् ज्ञानवत् । व्याप्यत्वस्याभेदेऽपि सम्भवेन</p>
<p>न दृष्टान्तासिद्धिः । न च नीलतज्ज्ञानयोरभेदे, &lsquo;अहमिदं जानामीति&rsquo; क्रियाकर्मकर्तृभावेन</p>
<p>&lsquo;भेदभावसविरोध इति वाच्यम् तस्य द्विचन्द्रज्ञानवत् भ्रान्तत्वात् । तथाऽहुः -</p>
<p><em>सहोपलम्भनियमादभेदो</em> <em>नीलतद्धियोः</em> <em>।</em></p>
<p><em>भेदस्तु</em> <em>भ्रान्तिविज्ञानैर्दृश्यश्चन्द्र</em> <em>इवाद्वये</em> <em>॥</em></p>
<p><em>अविभागोऽपि</em> <em>बुद्ध्यात्मा</em> <em>विपर्यासितदर्शनै:</em> <em>।</em></p>
<p><em>ग्राह्यग्राहक</em> <em>संवित्तिभेदवानिव</em> <em>लक्ष्यते</em> <em>॥</em> <em>इति</em> <em>।</em></p>
<p>ननु सर्वस्याप्यान्तरत्वे बाह्यत्वावभासः कथमिति चेत् - न - उपरिस्थितानां</p>
<p>नक्षत्रादीनामुद्यतां भूमिष्ठत्वावभासवत् बाह्यत्वावभासस्यापि भ्रमत्वात् । अपिच स्तम्भज्ञानं</p>
<p>कुड्यज्ञानमित्येवंरूपज्ञानपक्षपातस्य ज्ञानगतं विशेषमन्तरेणानुपपत्तेः अवश्यं विषयसारूप्यं</p>
<p>ज्ञानस्य अभ्युपगन्तव्यम् । ततश्चाङ्गीकृते ज्ञानगताकारे आकारद्वयानुपलम्भादपार्थिका</p>
<p>बहिरर्थकल्पना । स्वप्नादिवच्च इदं द्रष्टव्यम् । यथा हि स्वप्रमायामरीच्युदकगन्धर्वनगरादिप्रत्ययाः</p>
<p>विनैव बाह्यार्थेन ग्राह्यग्राहकाकाराः भवन्ति । एवं जागरितप्रत्यया अपि । प्रत्ययत्वा-</p>
<p>विशेषात् । कथं पुनः असति बाह्येऽर्थे प्रत्ययवैचित्र्यमुपपद्यत इति चेन्न - वासनावैचित्र्यस्यैव</p>
<p>नियामकत्वात् । अनादौ हि संसारे बीजाङकुरवत् ज्ञानानां वासनानाञ्चान्योन्यनिमित्तकत्वेन</p>
<p>वैचित्र्यात् । तस्मादभावो बाह्यार्थस्यैत्येवं प्रत्यवस्थिते योगाचारे पठत्याचार्यः -</p>
<p><em>नाभाव</em> <em>उपलब्धः</em> (ब्र.सू.२-२-२७) न खल्वभावो बाह्यार्थस्य युक्तः । कस्मात् ?</p>
<p>उपलब्धे: । उपलभ्यते हि प्रतिप्रत्ययं बाह्योऽर्थः स्तम्भकुड्यादिः । न चोपलभ्य-</p>
<p>मानस्यैवाभावो युक्तः । यथा हि कश्चिद्भुञ्जान एव भुजिसिद्धां तृप्तिञ्चानुभवन् ब्रूयात् <em>नाहं</em></p>
<p><em>भुञ्जे:,</em> <em>न</em> <em>च</em> <em>तृप्यामि</em> इति, तद्वत् इन्द्रियसन्निकर्षेण स्वयमुपलभमान एव बाह्यमर्थम्,</p>
<p>नाहमुपलभे, न च सोऽस्ति इति ब्रुवन् कथमुपादेयवचनस्स्यात् । ननु नाहमेवं ब्रवीमि,</p>
<p><em>नैवार्थमुपलभ</em> इति; किन्तु <em>उपलब्धिव्यतिरिक्तं</em> <em>नोपलभे</em> इति ब्रवीमि । बाढमेवं ब्रवीषि;</p>
<p>[&lsquo;निरङ्कुशत्वात् ते तुण्डस्य । न तु युक्त्युपेतं ब्रवीषि । यत उपलब्धिव्यतिरेकोऽपि</p>
<p>बलादर्थस्योपगन्तव्यः&rsquo;] उपलब्धेरेव । न हि कश्चिदुपलब्धिमेव स्तम्भः कुड्यं वा</p>
<p>इत्युपलभते । उपलब्धिविषयत्वेनैव स्तम्भकुड्यादीन् सर्वे लौकिकाः उपलभन्ते ।</p>
<p>ननु बाह्यस्यार्थस्यासम्भव उक्तः न प्रमाणप्रवृत्त्यप्रवृत्तिपूर्वकौ हि सम्भवासम्भवौ;</p>
<p>न तु सम्भवासम्भवपूर्विके प्रमाणप्रवृत्त्यप्रवृत्ती । यत्र यद्धि प्रत्यक्षादीनाम् अन्यतमेनापि</p>
<p>प्रमाणेनोपलभ्यते, तत् सम्भवति । यत्तु न केनचित् अप्युपलभ्यते, तन्न सम्भवति ।</p>
<p>इह तु यथास्वं सर्वैरेव प्रमाणेः बाह्योऽर्थो उपलभ्यमानः कथम् ; न सम्भवतीत्युच्यते ।</p>
<p>यदुक्तम् - स्वप्नादिप्रत्ययवत् जागरितप्रत्यया अपि स्वेनैव बाह्यार्थेन भवेयुः</p>
<p>प्रत्ययत्वाविशेषादिति, तत्राह, <em>वैधर्म्याच्च</em> <em>न</em> <em>स्वप्नादिवत्</em> (ब्र.सू.२-२-२८) । न स्वप्नादिवत्</p>
<p>जागरितप्रत्यया भवितुमर्हन्ति । कस्मात्? वैधर्म्यात् । किं पुनर्वैधर्म्यम् ? &ldquo;बाधाबाधौ ।</p>
<p>बाध्यते हि स्वप्नोपलब्धं वस्तु प्रबुद्धस्य <em>मिथ्यैव</em> <em>मयोपलब्धो</em> <em>महाजनसमागमः</em> <em>न</em> <em>ह्यस्ति</em></p>
<p><em>महाजनसमागमः</em> <em>।</em> <em>निद्रादूनं</em> <em>तु</em> <em>मे</em> <em>मनो</em> <em>बभूव</em> <em>।</em> <em>तेनैषा</em> <em>भ्रान्तिरुद्धभूव</em> इति । एवं</p>
<p>मायादिष्वपि भवति यथायथं बाधः । नैवं जागरितोपलब्धं स्तम्भादि कस्याञ्चिदप्यवस्थायां</p>
<p>बाध्यते । तत्रैवं सति न शक्यते वक्तुम् , <em>मिथ्या</em> <em>जागरितोपलब्धिः,</em> <em>उपलब्धित्वात्</em></p>
<p><em>स्वप्नोपलब्धिवत्</em> इति उभयोरन्तरं स्वयमनुभवता । न च स्वानुभवापलापः प्राज्ञमानिभिर्युक्तः</p>
<p>कर्तुम् । तस्मात् विज्ञानव्यतिरिक्तो बाह्यार्थोऽबाधितोऽभ्युपगन्तव्यः इति ।</p>
<p>एवमेव सूत्रं व्याकुर्वतां परेषां प्रपञ्चमिथ्यात्ववादः कथं सङ्गच्छते । विरोधात् । ननु</p>
<p>न विरोधः । ज्ञानार्थयोरभेदो योगाचाराभिमतः । वयं तु भेदमङ्गीकृत्य अर्थमिथ्यात्वं</p>
<p>ब्रूम इति चेन्न - अर्थमिथ्यात्वस्यैव योगाचाराभिमतत्वात् । अन्यथा ज्ञानमिथ्यात्वार्थसत्यत्वयोः</p>
<p>अन्यतरप्रसङ्गात् । ननु अर्थतुच्छत्वं तदभिमतम्। वयं तु तन्निरारोनानिर्वाच्यत्वं ब्रूम इति</p>
<p>चेत् - तुच्छत्वमिति किमप्रतीतत्वं विवक्षितम्; उत प्रतीतत्वेऽपि बाधार्हत्वम् न</p>
<p>तावदप्रतीतत्वं योगाचाराभिमतम्। सहोपलम्भनियमस्य तेरुच्यमानत्वात् । द्वितीये तु</p>
<p>शब्दवैषम्यमेव तेषां युष्माकञ्च । प्रतीतत्वे सति बाधार्हत्वस्योभयाभिमतत्वात् । अस्तु</p>
<p>वा किञ्चिद्वैषम्यं भवतां ग्रन्थेष्वन्यग्रन्थात्, तदानीमपि सूत्रं विरुद्धम्; कारणदोषबाधक-</p>
<p>प्रत्यययोरनिर्वाच्यपक्षेऽपि उपाधित्वोपपत्तेरविशिष्टत्वात् । न हि अनिर्वाच्यपक्षास्पर्शी</p>
<p>कश्चिदुपाधिः सूत्रितः, व्याख्यातश्च । अत एतत्सूत्रे स्वव्याख्यानविरोधोऽपि परेषां दुस्तरः ।</p>
<p>अथ - एतत् स्वप्नस्य कारणदोषबाधकप्रत्ययाभ्यां वैधर्म्यमन्वारुह्य उक्तम् । न</p>
<p>च स्वप्नज्ञानानां निर्विषयत्वम् ; प्रत्ययसामान्यस्य निर्विषयत्वासम्भवात् । अतो ज्ञानत्वहेतु:</p>
<p>विरुद्धश्च इत्याह आचार्यः - <em>न</em> <em>भावोऽनुपलब्धे:</em> (ब्र.सू.२-२-२९) केवलस्यार्थशून्यस्य</p>
<p>ज्ञानस्य न भावः सम्भवति । कुतः? क्वचिदप्यनुपलब्धेः । न ह्यकर्तृकस्याकर्मकस्य वा</p>
<p>ज्ञानस्य क्वचिदप्युपलब्धिः । स्वप्रज्ञानादिष्वपि ईश्वरसृष्टपदार्थानां सत्त्वात् नार्थशून्यत्वमिति</p>
<p>ख्यातिनिरूपणभाष्ये प्रतिपादितम् । किञ्च सर्वेषां ज्ञानानामर्थशून्यत्वे, भवद्भिः साध्योऽप्यर्य़ो</p>
<p>न सिद्ध्यति, निरालम्बनानुमानज्ञानस्यापि अर्थशून्यत्वात् । तस्यार्थवत्त्वे ज्ञानत्वस्य तत्र</p>
<p>अनेकान्तिकत्वात् सुतराम् अर्थशून्यत्वासिद्धिरेवेति स्थितम् ।</p>
<p>एवमस्मिन्नधिकरणे ज्ञानातिरिक्तविषयासत्त्वनिरासेन विषयाश्रयशून्यज्ञाननिरासेन च</p>
<p>प्रपश्चमिथ्यात्वं निरस्तम् । अथ सर्वशून्यवादनिरासेनापि प्रपञ्चमिथ्यात्वं निरस्यति आचार्यः -</p>
<p>अत्र सर्वशून्यवादी माध्यमिकः प्रत्यवतिष्ठते - शून्यवाद एव हि सुगतमतकाष्ठा ।</p>
<p>शिष्यबुद्धियोग्यतानुगुण्येनार्थाभ्युपगमादिना क्षणिकत्वादय उक्ताः । <em>विज्ञानं</em> <em>बाह्यार्थाश्च</em> <em>न</em></p>
<p><em>सन्ति</em> <em>।</em> <em>शून्यमेव</em> <em>तत्त्वम्</em> <em>।</em> <em>अभावापत्तिरेव</em> <em>च</em> <em>मोक्षः</em> इत्येव बुद्धस्याभिप्रायः । तदेव हि</p>
<p>युक्तम् । शून्यस्य अहेतुसाध्यतया स्वतस्सिद्धेः । सत एव हि हेतुरन्वेषणीयः । तच्च सत्</p>
<p>भावादभावाच्च नोत्पद्यते । तत्र भावात् तावत् न कस्यचिदप्युत्पत्तिर्दृष्टा । न हि घटादिः</p>
<p>अनुपमृदिते पिण्डादिके जायते । नापि अभावादुत्पत्तिः सम्भवति । नष्टे पिण्डादिके</p>
<p>ह्यभावादुत्पद्यमानं घटादिकं अभावात्मकमेव स्यात् । तथा स्वत: परतश्चोत्पत्तिर्न सम्भवति ।</p>
<p>स्वतः स्वोत्पत्तौ आत्माश्रयदोषप्रसङ्गात् । प्रयोजनाभावाच्च । परत: परोत्पत्तौ परत्वाविशेषात्</p>
<p>सर्वेषां सर्वेभ्य उत्पत्तिप्रसङ्गः । जन्माभावादेव विनाशस्याप्यभावः । अत: शून्यमेव</p>
<p>तत्त्वम् । अतो जन्मविनाशसदसदादयो भ्रान्तिमात्रम् । न च निरधिष्ठानभ्रमासम्भवात्</p>
<p>भ्रमाधिष्ठानं किञ्चित् पारमार्थिकं तत्त्वमाश्रयितव्यम् - दोषदोषाश्रयत्वज्ञातृत्वाद्यपारमार्थ्येऽपि</p>
<p>भ्रमोपपत्तिवत् अधिष्ठानापारमार्थ्येऽपि भ्रमोपपत्तेः । अतः शून्यमेव तत्त्वम् - इति प्राप्ते</p>
<p>उच्यते - <em>सर्वथाऽनुपपत्तेश्च</em> (ब्र.सू.२-२-३०) । सर्वथाऽनुपपत्तेः सर्वशून्यत्वञ्च भवदभिप्रेतं</p>
<p>न सम्भवति । किं भवान्, सर्वं सदिति प्रतिजानीतेव, असदिति वा, अन्यथा वा?</p>
<p>सर्वथाऽपि तवाभिप्रेतं तुच्छत्वं न सम्भवति । लोके भावाभावशब्दयोः तत्प्रतीत्योश्च</p>
<p>विद्यमानस्यैव वस्तुनोऽवस्थाविशेषगोचरत्वस्य लाघवन्यायसिद्धत्वात् । अतः,सर्वं</p>
<p>शून्यम् इति प्रतिजानता, सर्वं सदिति प्रतिजानतेव, सर्वस्य विद्यमानस्यावस्थाविशेषयोगितैव</p>
<p>प्रतिज्ञाता भवतीति भवदभिमता तुच्छता न कुतश्चिदपि संभवति । किञ्च कुतश्चित्</p>
<p>प्रमाणात् शून्यत्वमुपलभ्यशून्यत्वं सिषाधयिषता तस्य प्रमाणस्य सत्त्वमभ्युपेतम्, तस्यासत्त्वे</p>
<p>तु सर्वं सत्यं स्यादिति सर्वथा सर्वशून्यत्वञ्चानुपपन्नमिति हि स्थितम् ।</p>

  </div>
</article>


        <div id="disqus_thread"></div>
<script type="text/javascript">

  (function() {
    
    
    if (window.location.hostname == "localhost")
      return;

    var dsq = document.createElement('script'); dsq.type = 'text/javascript'; dsq.async = true;
    var disqus_shortname = 'vvasuki-site';
    dsq.src = '//' + disqus_shortname + '.disqus.com/embed.js';
    (document.getElementsByTagName('head')[0] || document.getElementsByTagName('body')[0]).appendChild(dsq);
  })();
</script>
<noscript>Please enable JavaScript to view the <a href="https://disqus.com/?ref_noscript">comments powered by Disqus.</a></noscript>

        





<aside class="card border noPrint" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/rangarAmAnujaH/06-02/">०६-०२ </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: ०६-०२</li>
        
    </nav>
</aside>

      </main>
    </div>
    <footer class="bg-yellow  p-1" role="contentinfo">
  

  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/vedAH_yajuH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/vedAH_yajuH/actions/workflows/build.yml"><img src="https://github.com/vishvAsa/vedAH_yajuH/actions/workflows/build.yml/badge.svg"> Built </a> on 2023 Apr 16 07:24:13 UTC. (<a href="http://google.com/search?q=07%3a24%3a13%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
